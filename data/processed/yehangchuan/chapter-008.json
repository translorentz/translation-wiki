{
  "chapterNumber": 8,
  "title": "卷八",
  "sourceContent": {
    "paragraphs": [
      {
        "index": 1,
        "text": "經史"
      },
      {
        "index": 2,
        "text": "十三經"
      },
      {
        "index": 3,
        "text": "易經、書經、詩經、春秋、禮記、論語、孝經、爾雅、左傳、公羊、梁、周禮、儀禮。伏羲始則龍馬作易，神農始即其方列爲八卦，帝王爲傳國之寶。"
      },
      {
        "index": 4,
        "text": "三易"
      },
      {
        "index": 5,
        "text": "夏易《連山》，其卦首艮；商易《歸藏》，其卦首坤；《周易》首乾。伏羲定卦名，文王爲彖辭，周公爲爻辭，孔子爲《十翼》，而易道始備。"
      },
      {
        "index": 6,
        "text": "十翼"
      },
      {
        "index": 7,
        "text": "孔子作《十翼》：上《彖傳》一，下《彖傳》二，上《爻傳》三，下《爻傳》四，《文言》五，上《系辭》六，下《系辭》七，《説卦》八，《序卦》九，《雜卦》十。"
      },
      {
        "index": 8,
        "text": "洛書"
      },
      {
        "index": 9,
        "text": "伏羲始則元龜爲「洛書」，神農因之始制筮，黃帝因之始制蔔。"
      },
      {
        "index": 10,
        "text": "河圖"
      },
      {
        "index": 11,
        "text": "昔武庫火，古「河圖」始無傳。今誤以「洛書」爲「河圖」，以莽時龜文爲「洛書」。商瞿子木始受《易》於孔子。秦失《説卦》三篇，河內女子始得之。"
      },
      {
        "index": 12,
        "text": "洪範九疇"
      },
      {
        "index": 13,
        "text": "天錫禹《洪範》九疇。初一曰五行，次二曰敬用五事，次三曰農用八政，次四曰協用五紀，次五曰建用皇極，次六日又用三德，次七日明用稽疑，次八曰念用庶征，次九曰向用五福，威用六極。"
      },
      {
        "index": 14,
        "text": "五行"
      },
      {
        "index": 15,
        "text": "一曰水，二曰火，三曰木，四曰金，五曰土。水曰潤下，火曰炎上，木曰曲直，金曰從革，土爰稼穡。潤下作鹹，炎上作苦，曲直作酸，從革作辛，稼穡作甘。"
      },
      {
        "index": 16,
        "text": "五事"
      },
      {
        "index": 17,
        "text": "一曰貌，二曰言，三曰視，四曰聽，五曰思。貌曰恭，言曰從，視曰明，聽曰聰，思曰睿。恭作肅，從作，明作哲，聰作謀，睿作聖。"
      },
      {
        "index": 18,
        "text": "八政"
      },
      {
        "index": 19,
        "text": "一曰食，二曰貨，三曰祀，四曰司空，五曰司徒，六曰司冠，七曰寇，八曰師。"
      },
      {
        "index": 20,
        "text": "五紀"
      },
      {
        "index": 21,
        "text": "一曰歳，二曰月，三曰日，四曰星辰，五曰歷數。"
      },
      {
        "index": 22,
        "text": "三德"
      },
      {
        "index": 23,
        "text": "一曰正直，二曰剛克，三曰柔克。平康正直，疆弗友剛克，燮友柔克；沈潛剛克，高明柔克。"
      },
      {
        "index": 24,
        "text": "稽疑"
      },
      {
        "index": 25,
        "text": "稽疑建擇立蔔筮人，乃命蔔筮。曰雨其兆爲水，曰霽其兆爲火，曰蒙其兆爲木，曰驛其兆爲金，曰克其兆爲土，曰貞內卦爲貞，曰悔外卦爲悔。"
      },
      {
        "index": 26,
        "text": "庶征"
      },
      {
        "index": 27,
        "text": "曰雨、曰暘、曰燠、曰寒、曰風、曰時。五者來備，各以其敘，庶事蕃蕪。一、極備兇，一、極無兇。曰休征，曰肅，時雨若；曰乂，時暘若；曰哲，時燠若；曰謀，時寒若；曰聖，時風若。曰咎征，曰狂，恒雨若；曰僭，恒暘若；曰豫，恒燠若；曰急，恒寒若；曰蒙，恒風若。"
      },
      {
        "index": 28,
        "text": "五福"
      },
      {
        "index": 29,
        "text": "一曰壽，二曰富，三曰康寧，四曰攸好德，五曰考終命。"
      },
      {
        "index": 30,
        "text": "六極"
      },
      {
        "index": 31,
        "text": "一曰兇短折，二曰疾，三曰憂，四曰貧，五曰惡，六曰弱。"
      },
      {
        "index": 32,
        "text": "三墳五典"
      },
      {
        "index": 33,
        "text": "三皇之書曰《三墳》，五帝之書曰《五典》。《抱樸子》云：《五典》爲笙簧，《三墳》爲金玉。少昊、顓頊、高辛、唐、虞之書謂之《五典》。墳，大也。三墳者，山墳、氣墳、形墳也。山墳，言君臣、民物、陰陽、兵象。氣墳，言歸藏、發動、長育、生殺。形墳，言天地，日月、山川、雲氣，即伏羲、神農、黃帝之書。"
      },
      {
        "index": 34,
        "text": "九丘八索"
      },
      {
        "index": 35,
        "text": "九州之誌曰《九丘》，八卦之説曰《八索》。"
      },
      {
        "index": 36,
        "text": "金簡玉字"
      },
      {
        "index": 37,
        "text": "大禹登宛委山，發石匱，得金簡玉字之書，言治水之要，周行天下。伯益記之爲《山海經》。"
      },
      {
        "index": 38,
        "text": "六義"
      },
      {
        "index": 39,
        "text": "《詩經》有六義，一曰風，二曰賦，三曰比，四曰興，五曰雅，六曰頌。"
      },
      {
        "index": 40,
        "text": "詩經傳"
      },
      {
        "index": 41,
        "text": "蔔商始序《詩》。轅固作傳爲齊詩。申公作訓詁爲魯詩，浮丘伯授。毛萇作故訓爲毛詩，毛亨授。"
      },
      {
        "index": 42,
        "text": "五始"
      },
      {
        "index": 43,
        "text": "《春秋》義有五始，元者氣之始，春者時之始，王者受命之始，正月者政教之始，公即位者有國之始。"
      },
      {
        "index": 44,
        "text": "三傳"
      },
      {
        "index": 45,
        "text": "《左傳》艷而富，其失也誣。《公羊》辨而裁，其失也俗。《梁》清而婉，其失也短。"
      },
      {
        "index": 46,
        "text": "二戴"
      },
      {
        "index": 47,
        "text": "漢宣帝時，東海後倉善説《禮》於曲臺殿，撰《禮》一百八十篇，曰《後氏曲臺記》。後倉傳於梁國。戴德及德從子聖，乃刪後氏記爲八十五篇，名《大戴禮》；聖又刪《大戴禮》爲四十六篇，爲《小戴禮》。其後諸儒又加月令、明堂位、樂記三篇，爲四十九篇，則今之《禮記》也。"
      },
      {
        "index": 48,
        "text": "毛詩"
      },
      {
        "index": 49,
        "text": "荀卿授漢人魯國毛亨作訓詁傳以授趙國毛萇。時人以亨爲大毛公，萇爲小毛公，以二公所傳，故名《毛詩》。"
      },
      {
        "index": 50,
        "text": "汲冢周書"
      },
      {
        "index": 51,
        "text": "《束皙傳》：晉太康二年，汲縣人盜發安王冢，得竹書數十車，蝌蚪文字雜寫經書。皙爲著作，隨宜分析，皆有考證，曰「汲冢周書」。"
      },
      {
        "index": 52,
        "text": "樂記"
      },
      {
        "index": 53,
        "text": "漢文帝始得竇公所獻周公大司樂章，河間獻王與毛生采作《樂記》。"
      },
      {
        "index": 54,
        "text": "漆書"
      },
      {
        "index": 55,
        "text": "杜林於西川得漆書古文《尚書》一卷。衞宏、徐巡來學，林授於二子，後遂得傳。"
      },
      {
        "index": 56,
        "text": "壁經"
      },
      {
        "index": 57,
        "text": "魯公王壞孔子故宅，欲以爲宮，聞壁中琴瑟絲竹之聲，得古文《尚書》。武帝乃詔孔安國較定其書。"
      },
      {
        "index": 58,
        "text": "斷書"
      },
      {
        "index": 59,
        "text": "孔子斷書百篇，魯恭王始得孔勝所藏於壁，定五十九篇，伏生稱爲《尚書》。"
      },
      {
        "index": 60,
        "text": "石經"
      },
      {
        "index": 61,
        "text": "漢靈帝熹平四年，蔡邕與大史令單彪等，正定五經，刊石，謂之石本五經。衡陽王鈞始細書，爲巾箱五經。"
      },
      {
        "index": 62,
        "text": "集註"
      },
      {
        "index": 63,
        "text": "《易經》程註、朱註。《詩經》朱註。《書經》朱熹婿蔡沈註。《春秋》今從胡傳。《禮記》陳皓註。皓字青蓮，以其娶再醮，故不入孔廟。"
      },
      {
        "index": 64,
        "text": "武經七書"
      },
      {
        "index": 65,
        "text": "孫子、呉子、尉繚子、司馬兵法、李靖、三略、六韜。"
      },
      {
        "index": 66,
        "text": "佶屈聱牙"
      },
      {
        "index": 67,
        "text": "韓愈《進學解》曰：「周誥殷盤，佶屈聱牙；《春秋》謹嚴；左氏浮誇；《易》奇而法；《詩》正而葩。」"
      },
      {
        "index": 68,
        "text": "入室操戈"
      },
      {
        "index": 69,
        "text": "《鄭玄傳》：任城何休好《公羊》學，著《公羊墨守》、《左氏膏盲》、《梁廢疾》鄭玄乃發《墨守》，針《膏盲》，起《廢疾》。休見而嘆曰：「康成入吾室，操吾戈，而伐吾乎？」"
      },
      {
        "index": 70,
        "text": "二十一史"
      },
      {
        "index": 71,
        "text": "司馬遷《史記》、班固《前漢書》、範曄《後漢書》陳壽《三國誌》、唐太宗《晉書》、沈約《宋書》、蕭子顯《南齊書》、姚思廉《梁書》、《陳書》、魏收《北魏書》、李百藥《北齊書》、令狐德芬《後周書》、李延壽《南史》（宋、齊、梁、陳）、《北史》魏、齊、周、隋、魏徵《隋書》、宋祁、歐陽修《唐書》、歐陽修《五代史》、脫脫《宋史》、《遼史》、《金史》、宋濂《元史》。"
      },
      {
        "index": 72,
        "text": "亥豕"
      },
      {
        "index": 73,
        "text": "子夏見讀史者曰：「晉師伐秦，三豕渡河。」子夏曰：「非也，己亥渡河耳。」問之魯史，果然。"
      },
      {
        "index": 74,
        "text": "無一字潦草"
      },
      {
        "index": 75,
        "text": "司馬溫公作《資治通鑒》，草稿數千余卷，顛倒塗抹，無一字潦草。其行己之度，蓋如此。"
      },
      {
        "index": 76,
        "text": "瓢史"
      },
      {
        "index": 77,
        "text": "梁有僧，南渡賫一葫蘆，有漢班仲堅《漢書》草稿，宣城太宗蕭琛得之，謂之瓢史。"
      },
      {
        "index": 78,
        "text": "即壞己作"
      },
      {
        "index": 79,
        "text": "陳壽好學，善著述。少仕蜀，除著作郎，撰《三國誌》。當時夏侯湛等多欲作《魏書》，見壽所著，即壞己作。"
      },
      {
        "index": 80,
        "text": "探奇禹穴"
      },
      {
        "index": 81,
        "text": "太史公曰：遷二十四南遊江、淮，上會稽，探禹穴，窺九疑，浮於沅、湘；涉汶、泗，講業齊，魯之都，觀孔子之遺風，過梁、楚以歸，乃石室之書作《史記》。"
      },
      {
        "index": 82,
        "text": "諸子"
      },
      {
        "index": 83,
        "text": "有一百八十九家故日百家。"
      },
      {
        "index": 84,
        "text": "石勒讀史"
      },
      {
        "index": 85,
        "text": "石勒目不知書，使人讀史，聞酈食其請立六國後，曰：「此法當失，何以有天下！」及聞留侯諫，乃曰：「賴有此耳！」"
      },
      {
        "index": 86,
        "text": "修唐書"
      },
      {
        "index": 87,
        "text": "宋祁修《唐書》，大雪、添幕，燃椽燭，擁爐火，諸妾環侍。方草一傳未完，顧侍姬曰：「若輩向見主人有如是否？」一人來自宗室，曰：「我太尉遇此天氣，只是擁爐，下幕命歌舞，間以雜劇，引滿大醉而已。」祁曰：「自不惡。」乃閣筆掩卷起，遂飲酒達旦。"
      },
      {
        "index": 88,
        "text": "下酒物"
      },
      {
        "index": 89,
        "text": "蘇子美豪放好飲，在外舅杜祁公家，每夕讀書，以一鬥酒爲率。公密覘之，蘇讀《漢書·張良傳》「與客狙擊秦皇帝」，撫案曰：「惜乎擊之不中！」遂滿飲一大白。又讀至「良曰：始臣起下邳，與上會於留，此天以臣賜陛下」，又撫案曰：「君臣相得，難遇如此！」復舉一大白。公笑曰：「有如此下酒物，一鬥不足多也！」"
      },
      {
        "index": 90,
        "text": "修史人"
      },
      {
        "index": 91,
        "text": "李至剛修國史，只服士人衣巾，自稱「修史人李至剛」。館中諸公聞之，大笑，呼爲「羞死人李至剛」。"
      },
      {
        "index": 92,
        "text": "七十二人傳"
      },
      {
        "index": 93,
        "text": "孔安國撰孔子弟子，七十二人。劉向撰《列仙傳》，七十二人。皇甫士安撰《高士傳》，亦七十二人。陳長文撰《耆舊》，亦七十二人。"
      },
      {
        "index": 94,
        "text": "索米作傳"
      },
      {
        "index": 95,
        "text": "陳壽嘗爲諸葛武侯書佐，受撻百下；其父亦爲武侯，所髡，故《蜀誌》多誣罔。又丁、丁儀有盛名於魏，壽謂其子曰：「可覓千斛米見與，當爲尊公作一佳傳。」丁不與，竟不爲立傳。"
      },
      {
        "index": 96,
        "text": "雷震幾"
      },
      {
        "index": 97,
        "text": "陳子作《通鑒續編》，書宋太祖廢周主爲鄭王。雷忽震其幾，陳厲聲曰：「老天便打折陳子之臂，亦不換矣！」"
      },
      {
        "index": 98,
        "text": "直書枋頭"
      },
      {
        "index": 99,
        "text": "孫盛作《晉春秋》，直書時事。桓溫見之，怒謂盛子曰：「枋頭誠爲失利，何至乃如尊公所言！若此史遂行，自是關君門戸事。」其子遽拜謝，請改之。時盛年老家居，性愈卞急。諸子乃共號泣稽顙，請爲百口計。盛大怒，不許。諸子遂私改之。"
      },
      {
        "index": 100,
        "text": "爲妓詈祖"
      },
      {
        "index": 101,
        "text": "歐陽永叔爲推官時昵一妓，爲錢惟演所持，永叔恨之，後作《五代史》，乃誣其祖武肅王重斂民怨。睚眥之隙，累及先人，賢者尚亦不免。"
      },
      {
        "index": 102,
        "text": "心史"
      },
      {
        "index": 103,
        "text": "鄭所南作《心史》，醜元思宋，以鐵函重匱沈之古呉眢井。至明朝崇禎戊寅凡三百五十六年，而此書始出。"
      },
      {
        "index": 104,
        "text": "明不顧刑辟"
      },
      {
        "index": 105,
        "text": "孫可之曰：「爲史官者，明不顧刑辟，幽不見鬼怪，若梗避於其間，其書可燒也。」"
      },
      {
        "index": 106,
        "text": "五代史韓通無傳"
      },
      {
        "index": 107,
        "text": "蘇子瞻問歐陽修曰：「五代史可傳後也乎？」公曰：「修竊於此有善善惡惡之誌。」子瞻曰：「韓通無傳，烏得爲善善惡惡乎？」公默然。"
      },
      {
        "index": 108,
        "text": "趙盾弒君"
      },
      {
        "index": 109,
        "text": "趙穿弒靈公，宣子未出境而復。太史書曰：「趙盾弒其君。」宣子曰：「不然。」對曰：「子爲正卿，亡不越境，反不討賊，非子而誰？」孔子曰：「董狐，古之良史也，書法不隱。」"
      },
      {
        "index": 110,
        "text": "史評"
      },
      {
        "index": 111,
        "text": "《晉書》、《南北史》、《舊唐書》，稗官小説也。《新唐書》，贗古書也。《五代史》，學究史論也。宋元史，爛朝報也。與其爲新書之簡，不若爲《南北史》之繁；與其爲《宋史》之繁，不若爲《遼史》之簡。"
      },
      {
        "index": 112,
        "text": "書籍"
      },
      {
        "index": 113,
        "text": "二酉藏書"
      },
      {
        "index": 114,
        "text": "大酉山、小酉山爲軒轅黃帝藏書之所。"
      },
      {
        "index": 115,
        "text": "蘭臺秘典"
      },
      {
        "index": 116,
        "text": "漢朝圖籍所在，有石渠、石室、延閣、廣內，貯之於外府。又有禦史中丞居殿中，掌蘭臺秘典，及麒麟、天祿二閣，藏之於內禁。"
      },
      {
        "index": 117,
        "text": "石室□書"
      },
      {
        "index": 118,
        "text": "司馬遷爲太史，金匱石室之書。，謂綴集之也。以金爲匱，以石爲室，重緘封之，慎重之至也。"
      },
      {
        "index": 119,
        "text": "家有賜書"
      },
      {
        "index": 120,
        "text": "班彪家有賜書，好名之士自遠方至，父黨揚子雲以下，莫不造門。"
      },
      {
        "index": 121,
        "text": "南面百城"
      },
      {
        "index": 122,
        "text": "李謐杜門卻掃，絶跡下帷，棄產營書，手自刪削。每嘆曰：「丈夫擁書萬卷，何暇南面百城！」"
      },
      {
        "index": 123,
        "text": "三十乘"
      },
      {
        "index": 124,
        "text": "晉張華好書，嘗徒居，載書三十乘，凡天下奇秘，世所未有者悉在華所。有《博物誌》行世。"
      },
      {
        "index": 125,
        "text": "曹氏書倉"
      },
      {
        "index": 126,
        "text": "曹曾積書萬余卷。及世亂，曾慮書箱散失，乃積石爲倉，以藏書籍。世名「曹氏書倉」。"
      },
      {
        "index": 127,
        "text": "五車書"
      },
      {
        "index": 128,
        "text": "《莊子》：惠施多方，其書五車。"
      },
      {
        "index": 129,
        "text": "八萬卷"
      },
      {
        "index": 130,
        "text": "齊金樓子聚書四十年，得書八萬卷，雖秘書之省，自謂過之。"
      },
      {
        "index": 131,
        "text": "三萬軸"
      },
      {
        "index": 132,
        "text": "唐李泌家積書三萬軸。韓詩云：「鄴侯家多書，架插三萬軸，一一懸牙簽，新若手未觸。」"
      },
      {
        "index": 133,
        "text": "黃卷"
      },
      {
        "index": 134,
        "text": "古人寫書，皆用黃紙，以黃蘗染之，驅逐蠹魚，故曰黃卷。有錯字，以雌黃塗之。"
      },
      {
        "index": 135,
        "text": "殺青"
      },
      {
        "index": 136,
        "text": "古人寫書，以竹爲簡。新竹有汗，善朽蠹。凡作簡者，先於火上炙去其汗，殺其竹青，故又名汗簡。"
      },
      {
        "index": 137,
        "text": "鉛槧"
      },
      {
        "index": 138,
        "text": "上古結繩而治。二帝以來，始有簡冊，以竹爲之。而書以漆，或用板以鉛畫之，故有刀筆鉛槧之説。"
      },
      {
        "index": 139,
        "text": "湘帖"
      },
      {
        "index": 140,
        "text": "古人書卷外必有帖藏之，如今裹袱之類。白樂天嘗以文集留廬山草堂，屢亡逸。宋真宗令崇文院寫校，包以斑竹帖送寺。"
      },
      {
        "index": 141,
        "text": "四部"
      },
      {
        "index": 142,
        "text": "唐《經籍誌》：玄宗兩都各聚書四部，以甲、乙、丙、丁爲號；甲，經部，赤牙簽；乙，史部，綠牙簽；丙，子部，碧牙簽；丁，集部，白牙簽。"
      },
      {
        "index": 143,
        "text": "蕓編"
      },
      {
        "index": 144,
        "text": "蕓香草能辟蠹，藏書者用以熏之，故書曰蕓編；古詩：「蕓葉熏香走蠹魚。」"
      },
      {
        "index": 145,
        "text": "書樓孫氏"
      },
      {
        "index": 146,
        "text": "孫祈六世祖長孺喜藏書，數萬余卷置之樓上，人謂之書樓孫氏。"
      },
      {
        "index": 147,
        "text": "汗牛充棟"
      },
      {
        "index": 148,
        "text": "陸文通之書，居則充棟，出則汗牛。"
      },
      {
        "index": 149,
        "text": "懸國門"
      },
      {
        "index": 150,
        "text": "呂不韋集《呂氏春秋》成，暴之鹹陽市，懸千金其上，能增損一字者予千金。人莫能增損。"
      },
      {
        "index": 151,
        "text": "市肆閱書"
      },
      {
        "index": 152,
        "text": "王充，好博覽。家貧無書，常遊洛陽市肆，閱所鬻書，一見輒能誦憶，遂博通眾流百家之言。著《論衡》八十五篇。"
      },
      {
        "index": 153,
        "text": "帳中秘書"
      },
      {
        "index": 154,
        "text": "王充作《論衡》，中土未有傳者，蔡邕入呉始得之，秘之帳中，以爲談助。後王郎得其書，及還洛下，時人稱其才進。曰：「不見異人，當得異書。」"
      },
      {
        "index": 155,
        "text": "藏書法"
      },
      {
        "index": 156,
        "text": "趙子昂書跋云：「聚書藏書，良非易事！善觀書者，澄神端慮，凈幾焚香，勿卷腦，勿折角，勿以爪侵字，勿以唾揭幅，勿以作枕，勿以作夾刺，隨損隨修，隨開隨掩。後之得吾書者，並奉贈此法。」"
      },
      {
        "index": 157,
        "text": "等身書"
      },
      {
        "index": 158,
        "text": "宋賈黃中幼日聰悟過人，父師取書與其身等，令讀之，謂之等身書。"
      },
      {
        "index": 159,
        "text": "蔡邕遺書"
      },
      {
        "index": 160,
        "text": "蔡琰歸自沙漠，曹操問邕遺書，琰曰：「父亡，遺書四千余篇，流離塗炭，罔有存者。今所誦憶，裁四百余篇。」因乞給紙筆，真草惟命。於是繕寫送入，文無遺誤。"
      },
      {
        "index": 161,
        "text": "嘉則殿"
      },
      {
        "index": 162,
        "text": "隋煬帝嘉則殿書分三品，有紅琉璃、紺琉璃、漆軸之異。殿垂錦幔，繞刻飛仙。帝幸書室，踐暗機，則飛仙收幔而上，廚扉自啟；帝出，扉閉如初。隋之藏書，計三十七萬卷。"
      },
      {
        "index": 163,
        "text": "補亡書三篋"
      },
      {
        "index": 164,
        "text": "漢張安世博學。武帝幸河東，亡書三篋，詔問群臣，俱莫能知，惟安世識之，爲寫原本補入。後帝購求得書，以相較對，並無遺誤。"
      },
      {
        "index": 165,
        "text": "博洽"
      },
      {
        "index": 166,
        "text": "舌耕"
      },
      {
        "index": 167,
        "text": "漢賈逵通經術，門徒來學，不遠千裏，獻粟盈倉。或雲，逵非力耕，乃舌耕也。"
      },
      {
        "index": 168,
        "text": "書廚"
      },
      {
        "index": 169,
        "text": "陸澄博覽，無所不知，王儉自謂過之。及與語，澄談及所遺編數百條，皆儉所未睹，乃嘆服曰：「陸公，書廚也。」"
      },
      {
        "index": 170,
        "text": "學府"
      },
      {
        "index": 171,
        "text": "《南史》：梁昭博及古今，人稱爲學府。"
      },
      {
        "index": 172,
        "text": "人物誌"
      },
      {
        "index": 173,
        "text": "唐李守通曉天下人物臧否，世號肉譜。虞世南曰：「昔任彥升通曉經術，世號五經笥。今以守爲人物誌，可乎！」"
      },
      {
        "index": 174,
        "text": "九經庫"
      },
      {
        "index": 175,
        "text": "唐谷律耶博通經術，爲世所重，號「《九經》庫」。又房暉遠博聞洽記，學者稱爲「《五經》庫」。"
      },
      {
        "index": 176,
        "text": "稽古力"
      },
      {
        "index": 177,
        "text": "漢桓榮性嗜學，明帝時拜太子太傅，以所賜車馬陳於庭，謂諸生曰：「此稽古力也。」"
      },
      {
        "index": 178,
        "text": "柳篋子"
      },
      {
        "index": 179,
        "text": "唐柳燦遷左拾遺，公卿競托爲箋奏，時譽日富，以其博學，號「柳篋子」。"
      },
      {
        "index": 180,
        "text": "五總龜"
      },
      {
        "index": 181,
        "text": "唐殷踐猷博通經典，賀知章稱之曰「五總龜」。龜千歳一總，問無不知，爲秘書省學士。"
      },
      {
        "index": 182,
        "text": "行秘書"
      },
      {
        "index": 183,
        "text": "唐太宗嘗出行，有司請載副書以從。上曰：「不須。虞世南在此，即秘書也。」"
      },
      {
        "index": 184,
        "text": "八鬥才"
      },
      {
        "index": 185,
        "text": "謝靈運曰：「天下才共一石，曹子建獨得八鬥，我得一鬥，自古及今共用一鬥。」奇才博識，安定繼之。"
      },
      {
        "index": 186,
        "text": "捫腹藏書"
      },
      {
        "index": 187,
        "text": "楊玠娶崔季讓女，崔富圖籍，玠遊其精舍，輒覽記。既而曰：「崔氏書被人盜盡。」崔遽令檢之，玠捫其腹曰：「已藏之腹笥矣！」"
      },
      {
        "index": 188,
        "text": "三萬卷書"
      },
      {
        "index": 189,
        "text": "呉萊好遊，嘗東出齊魯，北抵燕趙，每遇勝跡名山，必盤桓許久。嘗語人曰：「胸中無三萬卷書，眼中無天下奇山水，未必能文章；縱能，亦兒女語耳。」"
      },
      {
        "index": 190,
        "text": "了卻殘書"
      },
      {
        "index": 191,
        "text": "朱晦翁答陳同文書：奉告老兄，旦暮相攛留取間，漢存山裏咬菜根，了卻幾卷殘書。"
      },
      {
        "index": 192,
        "text": "書淫"
      },
      {
        "index": 193,
        "text": "劉峻家貧好學，常燎麻炬，從夕達旦，時或昏睡，髜其鬢發。及覺復讀，常恐聽見不博，聞有異書，必往祈借，崔慰謂之「書淫」。"
      },
      {
        "index": 194,
        "text": "勤學"
      },
      {
        "index": 195,
        "text": "帳中燈焰"
      },
      {
        "index": 196,
        "text": "范仲淹夜讀書帳中，帳頂如墨。及貴，夫人以示諸子曰：「爾父少時勤學，燈焰之跡也。」"
      },
      {
        "index": 197,
        "text": "傭作讀書"
      },
      {
        "index": 198,
        "text": "匡衡好學，邑有富民家多書，與之傭作，而不取值，曰：「願借主人書讀耳。」遂博覽群書。"
      },
      {
        "index": 199,
        "text": "帶經而鋤"
      },
      {
        "index": 200,
        "text": "倪寬受業於孔安國，時行賃任，帶經而鋤，力倦，少休息，即起誦讀。"
      },
      {
        "index": 201,
        "text": "燃葉"
      },
      {
        "index": 202,
        "text": "柳燦，少孤貧，好學，晝采薪給費，夜燃葉讀書。"
      },
      {
        "index": 203,
        "text": "圓木警枕"
      },
      {
        "index": 204,
        "text": "司馬光常以圓木爲警枕，少睡則枕轉而覺，即起讀書，學無不通。"
      },
      {
        "index": 205,
        "text": "穿膝"
      },
      {
        "index": 206,
        "text": "管寧家貧好學，坐藜床五十余年，未嘗箕股，當膝處皆穿。"
      },
      {
        "index": 207,
        "text": "燃糠自照"
      },
      {
        "index": 208,
        "text": "顧歡家貧，鄕中有學舍，歡壁後倚聽，無遺忘者。夕則燃松節讀書，或燃糠自照。"
      },
      {
        "index": 209,
        "text": "杜門讀書"
      },
      {
        "index": 210,
        "text": "邢邵，任丘人。少遊洛陽，遇雨，乃杜門五日讀《漢書》，悉強記無遺。文章典麗，既贍且速，與溫子齊名。官太常卿，兼中書監、國子監祭酒，朝士榮之。雅性脫略，不以位望自尊，止臥一小室，未嘗內宿。自云：「嘗晝入內閣，爲犬所吠。」"
      },
      {
        "index": 211,
        "text": "著作"
      },
      {
        "index": 212,
        "text": "字挾風霜"
      },
      {
        "index": 213,
        "text": "淮南王劉安撰《鴻烈》二十一篇，字字皆挾風霜之氣。揚子雲以爲一出一入，字直百金。"
      },
      {
        "index": 214,
        "text": "月露風雲"
      },
      {
        "index": 215,
        "text": "隋李諤書云：「連篇累牘，不出月露之形，積案盈箱，盡是風雲之狀。」"
      },
      {
        "index": 216,
        "text": "文陣雄師"
      },
      {
        "index": 217,
        "text": "唐蘇文章思若湧泉，張九齡謂同列曰：「蘇生之文俊贍無敵，真文陣雄師也。」"
      },
      {
        "index": 218,
        "text": "詞人之冠"
      },
      {
        "index": 219,
        "text": "唐張九齡七歳能文，太宗時爲中書舍人，時號爲詞人之冠。"
      },
      {
        "index": 220,
        "text": "文章宿老"
      },
      {
        "index": 221,
        "text": "唐李嶠爲鳳閣舍人，富才思，文冊號令多屬爲之。前與王、楊接跡，中與崔、蘇齊名，學者稱爲文章宿老。"
      },
      {
        "index": 222,
        "text": "口吐白鳳"
      },
      {
        "index": 223,
        "text": "漢揚雄作《甘泉賦》，才思豪邁，賦成，夢口吐白鳳。"
      },
      {
        "index": 224,
        "text": "咽丹篆"
      },
      {
        "index": 225,
        "text": "唐韓愈少時，夢人與丹篆一卷，強吞之，傍有一人拊掌而笑。覺後胸中如物咽，自是文章日麗。後見孟郊，乃夢中傍笑者。"
      },
      {
        "index": 226,
        "text": "錦心繡口"
      },
      {
        "index": 227,
        "text": "唐李白送弟序曰：「弟心肝五臟皆繡口耶？不然，何開口成文，揮毫霧散也。」"
      },
      {
        "index": 228,
        "text": "宮體輕麗"
      },
      {
        "index": 229,
        "text": "《唐高祖紀》：東海徐文體輕麗，時人謂之宮體。"
      },
      {
        "index": 230,
        "text": "自出機杼"
      },
      {
        "index": 231,
        "text": "祖瑩以文學見重，常語人云：「文章須自出機杼，成一家筋骨，何能共人作生活也！」"
      },
      {
        "index": 232,
        "text": "倚馬奇才"
      },
      {
        "index": 233,
        "text": "桓溫北征鮮卑，召袁宏倚馬前作露布，手不停筆，俄得七紙，殊可觀。"
      },
      {
        "index": 234,
        "text": "文不加點"
      },
      {
        "index": 235,
        "text": "江夏太守黃祖大會賓客，有獻鸚鵡者，命禰衡曰：「願先生賦之。」衡攬筆而作，文不加點，辭采甚麗。"
      },
      {
        "index": 236,
        "text": "幹將莫"
      },
      {
        "index": 237,
        "text": "李邕文名天下，盧藏用曰：「邕之文如幹將莫，難與爭鋒，但虞其傷缺耳。」"
      },
      {
        "index": 238,
        "text": "洛陽紙貴"
      },
      {
        "index": 239,
        "text": "左思作《三都賦》，豪貴之家競相傳寫，洛陽爲之紙貴，邢邵文章典麗，每文一出，京師傳寫，爲之紙貴。"
      },
      {
        "index": 240,
        "text": "此愈我疾"
      },
      {
        "index": 241,
        "text": "陳琳少有辯才，草檄成以呈曹公。公先苦頭瘋，是日臥讀琳檄，翕然而起，曰：「此愈我疾！」臺閣文章歐陽文忠曰：「文章有兩等，有山林草野之文，有朝廷臺閣之文。」王安石曰：「文章須官樣，豈亦謂有臺閣氣耶？」"
      },
      {
        "index": 242,
        "text": "捕龍搏虎"
      },
      {
        "index": 243,
        "text": "柳宗元曰：人見韓昌黎《毛穎傳》，大嘆以爲奇怪。余讀其文，若捕龍蛇，搏虎豹，急與之角，而力不敢暇。"
      },
      {
        "index": 244,
        "text": "捕長蛇騎生馬"
      },
      {
        "index": 245,
        "text": "唐孫樵書玉川子《月蝕歌》、韓吏部《進學解》，莫不拔地倚天，句句欲活，讀之如赤手捕長蛇，不施鞅勒騎生馬。"
      },
      {
        "index": 246,
        "text": "驅屈宋鞭揚馬"
      },
      {
        "index": 247,
        "text": "《李翰林集》序：馳驅屈宋，鞭撻揚馬，千載獨歩，惟公一人。"
      },
      {
        "index": 248,
        "text": "點鬼簿、算博士"
      },
      {
        "index": 249,
        "text": "唐王勃、楊炯、盧照領、駱賓王，皆有文名，人議其疵曰：楊好用古人姓名，謂之「點鬼簿」。駱好用數目作對，謂之「算博士」。"
      },
      {
        "index": 250,
        "text": "玄圃積玉"
      },
      {
        "index": 251,
        "text": "時人目陸機之文猶玄圃積玉，無非夜光。"
      },
      {
        "index": 252,
        "text": "造五鳳樓"
      },
      {
        "index": 253,
        "text": "韓浦與弟洎，皆有文名，洎嘗曰：「予兄文如繩樞草舍，聊庇風雨。予文是造五鳳樓手。」浦因寄蜀箋與洎，曰：「十樣鸞箋出益州，近來新寄浣溪頭。老兄得此全無用，助汝添修五鳳樓。」"
      },
      {
        "index": 254,
        "text": "夢滌腸胃"
      },
      {
        "index": 255,
        "text": "王仁裕少時，嘗夢人剖其腸胃，以西江水滌之，見江中沙石，皆爲篆籀之文。由是文思並進，有詩百卷，號《西江集》。"
      },
      {
        "index": 256,
        "text": "鼠坻牛場"
      },
      {
        "index": 257,
        "text": "揚雄曰：雄爲《太玄經》，猶鼠坻之與牛場也，如其用，則實五谷飽邦民；否則，爲坻糞，棄之於道已矣。"
      },
      {
        "index": 258,
        "text": "帖括帖者簿籍之義，以帖籍賅括義理而誦之。"
      },
      {
        "index": 259,
        "text": "□癡符和凝爲文，以多爲富，有集百卷，自鏤飯以行，識者非之，曰：「此顏之推所謂癡符也。」"
      },
      {
        "index": 260,
        "text": "焚棄筆硯"
      },
      {
        "index": 261,
        "text": "陸機天才秀逸，辭藻宏麗，張茂先嘗謂之曰：「人之爲文章，常患才少，而子患才多。」機弟雲曰：「茂先見兄文，輒欲焚棄筆硯。」"
      },
      {
        "index": 262,
        "text": "齊丘竊譚峭"
      },
      {
        "index": 263,
        "text": "五代時，宋齊丘欲竊譚景升《化書》以爲己作，乃投景升於江。後漁人撒網，獲景升屍，手中持《化書》三卷，遂改《齊丘子》爲《譚子化書》。"
      },
      {
        "index": 264,
        "text": "郢削"
      },
      {
        "index": 265,
        "text": "《莊子》：郢人堊音惡漫其鼻端，若蠅翼，使匠石斫之。匠石運斤成風，斫之，盡堊而鼻不傷。故求人筆削其詩文，曰郢削。"
      },
      {
        "index": 266,
        "text": "藏拙"
      },
      {
        "index": 267,
        "text": "梁徐陵使於齊，時魏收有文學，北朝之秀錄其文集以遺陵，命傳之江左。陵還，渡江而沈之，從者問故，曰：「吾與魏公藏拙。」"
      },
      {
        "index": 268,
        "text": "韓山一片石"
      },
      {
        "index": 269,
        "text": "庾信自南朝至北方，惟愛溫子所作《韓山碑》。或問北方何如，信曰：「惟韓山一片石堪與語，餘若驢鳴犬吠耳。」"
      },
      {
        "index": 270,
        "text": "福先寺碑"
      },
      {
        "index": 271,
        "text": "裴度修福先寺，將求碑文於白居易。判官皇甫怒曰：「近舍，而遠取居易，請從此辭。」度亟謝，隨以文屬。飲酒，揮毫立就。度酬以車馬玩器約千緡，怒曰：「碑三千字，每字不直絹三匹乎？」度又依數酬之。又索文改竄，度笑曰：「文已妙絶，增一字不得矣！」"
      },
      {
        "index": 272,
        "text": "聰明過人"
      },
      {
        "index": 273,
        "text": "韓文公嘗語李程曰：「愈與崔丞相群同年往還，直是聰明過人。」李曰：「何處過人？」韓曰：「共愈往還二十余年，不曾説著文章。」"
      },
      {
        "index": 274,
        "text": "金銀管"
      },
      {
        "index": 275,
        "text": "湘東王錄忠臣義士文章，筆有三品：忠孝全者，金管書之；德行精粹者，銀管書之；文章華麗者，斑竹管書之。"
      },
      {
        "index": 276,
        "text": "杜撰"
      },
      {
        "index": 277,
        "text": "五代廣成先生杜光庭，多著神仙家書，悉出誣罔，如《感遇傳》之類。故人以妄言謂之杜撰。或雲杜默，非也。杜默以前遂有斯語。"
      },
      {
        "index": 278,
        "text": "千字文"
      },
      {
        "index": 279,
        "text": "梁散騎員外周興嗣犯事在獄，梁王命以千字成文，即釋之。一夕文成，須鬢皆白。"
      },
      {
        "index": 280,
        "text": "兔園冊"
      },
      {
        "index": 281,
        "text": "漢梁孝王有圃名兔園，孝王卒，太後哀慕之。景帝以其園令民耕種，乃置官守，籍其租稅，以供祭祀。其簿籍皆俚語之字，故鄕俗所誦曰《兔園冊》。"
      },
      {
        "index": 282,
        "text": "書肆説鈴"
      },
      {
        "index": 283,
        "text": "揚雄曰：「好學而不要諸仲尼，書肆也；好説而不要諸仲尼，説鈴也。」"
      },
      {
        "index": 284,
        "text": "昭明文選六臣註"
      },
      {
        "index": 285,
        "text": "六臣；李善、呂延濟、劉良、張銑、李周翰、呂向，並唐人；銑、向、周翰皆處士。"
      },
      {
        "index": 286,
        "text": "艾子"
      },
      {
        "index": 287,
        "text": "東坡有《艾子》一編，並是笑話。初不解其書，後見《雜記》云：「宋仁宗灼艾，令優人競説笑話，以忘其痛。艾子命書，亦此意也。或雲子由灼艾，東坡作此，以分其痛。"
      },
      {
        "index": 288,
        "text": "四本論"
      },
      {
        "index": 289,
        "text": "鐘會撰《四本論》始畢，甚欲使嵇公一見，置懷中，既定，畏其難，懷不敢出，於戸外遙擲，便回急走。"
      },
      {
        "index": 290,
        "text": "莊子郭註"
      },
      {
        "index": 291,
        "text": "晉向秀註莊子《南華經》，剖析玄理。郭象竊之，以己名行世。"
      },
      {
        "index": 292,
        "text": "敘字"
      },
      {
        "index": 293,
        "text": "東坡祖名序，故爲人作序，皆用「敘」字。"
      },
      {
        "index": 294,
        "text": "顏魯公書"
      },
      {
        "index": 295,
        "text": "顏魯公所著書，有《大言》、《小言》、《樂語》、《滑語》、《讒語》、《醉語》，皆不傳。"
      },
      {
        "index": 296,
        "text": "無字"
      },
      {
        "index": 297,
        "text": "《周易》「無」作「無」。晉王述日：「天屈西北爲無。」今於「無」上加一點，是古「既」字。"
      },
      {
        "index": 298,
        "text": "三都賦序"
      },
      {
        "index": 299,
        "text": "徐文長曰：皇甫謐序《三都》，足以重左太，而陳師錫之序《五代史》，不足以當歐陽永叔。則予雖無序，可也。"
      },
      {
        "index": 300,
        "text": "詩詞"
      },
      {
        "index": 301,
        "text": "代羲如爲長短句詩，漢武帝始爲聯句詩，曹植始爲絶句詩，沈期始爲律詩。舜始爲四言。漢唐山夫人始爲三言詩。枚乘十九首始爲五言詩。唐始爲排句，宋始爲集句。顏延年、謝元暉始唱和，元微之、李白始唱和次韻，顏魯公始押韻。宋周始爲四聲切韻【又沈約《四聲譜》、夏侯該《四聲韻略》】，唐孫始集爲《唐韻》。魏孫炎始爲反切字【本西域二合音，如「不可」爲「叵」，「而已」爲「耳」之類】僧守溫始爲三十二字母。"
      },
      {
        "index": 302,
        "text": "樂府"
      },
      {
        "index": 303,
        "text": "漢武帝始郊廟燕射，鹹著爲篇章，無總眾體。制樂府，本《騷》、《九歌》、《招魂》。李延年始造樂府新聲二十八解【本胡曲造】，古爲章，魏晉以來皆爲解。唐始變樂府爲詞調，宋始變詞調爲長短篇。晉荀勖始爲清商三調，本周房中爲平調、清調、瑟調。漢房中爲楚調。又側調生於清調，總爲相和調。清商傳江左，爲梁宋新聲，始尚辭【謂歌辭漢時但有其音耳。夷、伊、那、何之類則聲也】。大曲有艷【在曲前】，有趨有亂【在曲後】。隋煬帝始倚聲命辭【或雲起於唐之季世。王涯始曲中填辭一雲張泌，然六朝已有之】。李白始爲小辭。"
      },
      {
        "index": 304,
        "text": "詩體"
      },
      {
        "index": 305,
        "text": "嚴滄浪云：詩體始於國風、三頌、二雅，流爲《離騷》，古樂古選【十九首】。後有建安體【漢萬年曹氏父子及鄴中七才子之詩】、黃初體【魏年號，與建安相接，其體一也、正始體魏年號，嵇、阮諸公之詩】、太康體【晉年號，左思、潘嶽、二張、二陸之詩】、元嘉體【宋年號，顏、鮑、謝諸公之詩】、永明體【齊年號，齊諸公之詩】、齊梁體【通兩朝而言之。杜云：「恐與齊梁作後塵」】、南北朝體【通魏周而言之，與齊梁一體也】、初唐體【謂襲陳隋之體】、盛唐體【開元、天寶之詩】、中唐體、晩唐體、宋元□體【黃山谷蘇東坡、陳後山、劉後村、戴石齋之詩】。"
      },
      {
        "index": 306,
        "text": "《唐詩品匯》"
      },
      {
        "index": 307,
        "text": "總論曰：略而言之，則有初唐盛中晩之不同。詳而言之，貞觀、永徽之時，虞世南、魏徵諸公稍離舊習，王勃楊炯、盧照鄰、駱賓王因加美麗，劉希夷庭芝有閨帷之作，上官昭容有婉媚之姿，此初唐之制也。神龍以還，洎開元初，陳子昂古風雅正，李巨山嶠文章宿老，沈佺期、宋之問之新聲，蘇、張説之大筆，此初唐之漸盛也。開元、天寶間，則有李翰林白之飄逸，杜工部甫之沈郁，孟襄陽浩然之清雅，王右丞維之精爽，儲光羲之真率，王昌齡之雋拔，高適、岑參之悲壯，李頎、常建之雄快，此盛唐之盛者也。大歷、真元間，則有韋蘇州應物之淡雅，劉隨州長卿之閑曠，錢起郎士元之清贍，皇甫冉曾之競秀，秦公緒之山林，李從一嘉祐之臺閣，此中唐之再盛也。下暨元和之際，則有柳愚溪宗元之超然復古，韓昌黎愈之博大沈雄。張籍、王建樂府得其故實，元、白敘事務得分明，與夫李賀、盧仝之鬼怪，孟郊、賈島之瘦寒，此晩唐之變也。降而開元以後，則有杜牧之牧之豪縱，溫飛卿庭筠之綺靡，李義山商隱之隱癖，許用晦暉之對偶，他若劉滄、馬戴、李頻、李群玉，此晩唐變態之極矣。"
      },
      {
        "index": 308,
        "text": "詩評"
      },
      {
        "index": 309,
        "text": "敖陶孫評：魏武帝如幽燕老將，氣韻沈雄。曹子建如三河少年，風流自賞。鮑明遠如饑鷹獨出，奇矯無前。謝康樂如東海揚帆，風日流麗。陶彭澤如絳雲在霄，舒卷自如。王右丞如秋水芙蕖，倚風自笑。韋蘇州如園客獨繭，暗合音徽。孟浩然如洞庭始波，木葉微脫。杜牧之如銅瓦走坡，駿馬註坡。白樂天如山東父老課農桑，言言著實。元微之如李龜年説天寶遺事，貌悴而神不傷。劉夢得如鏤冰雕瓊，流光自照。李太白如劉安雞犬，遺響白雲，核其歸存，恍無定處。韓退之如囊沙背水，惟韓信獨能。李長吉如武帝食露盤，無補多欲。孟東野如埋泉斷劍，臥壑寒松。張籍如優工行鄕，飲獻秩，時有詼氣。柳子厚如高秋獨眺，霽晩孤吹。李義山如百寶流蘇，千絲鐵網，綺密□妍，要非適用。本朝蘇東坡如屈註天潢，倒連滄海，變眩百怪，終歸渾雄。歐陽文忠如四瑚八璉，止可施之宗廟。王荊公如鄧艾縋兵入蜀，要以險絶爲功。黃山谷如陶弘景祗詔入官，析理談玄，而松風之夢故在。梅聖俞如關河放溜，瞬息無聲。秦少遊如時女歩春，終傷婉弱。陳後山如九臯獨唳，深林孤芳，沖寂自妍，不求識賞。韓子蒼如梨園按樂，排比得倫。呂居仁如散聖安禪，自能奇逸。其它作者，未易殫陳。獨唐杜工部，如周公制作，後世莫能擬議。語覺爽俊，而評似穩妥，惟少爲宋人曲筆耳，故全錄之。"
      },
      {
        "index": 310,
        "text": "苦吟"
      },
      {
        "index": 311,
        "text": "孟浩然眉毛盡落，裴祐至袖手皆穿，王維則走入醋甕，皆苦於吟者。"
      },
      {
        "index": 312,
        "text": "警句"
      },
      {
        "index": 313,
        "text": "楊徽之能詩，太宗寫其警句於禦屏，僧文瑩謂以天地浩露滌筆於金甌雪盤，方與此詩神骨相投。"
      },
      {
        "index": 314,
        "text": "推敲"
      },
      {
        "index": 315,
        "text": "賈島於京師驢背得句：「鳥宿池邊樹，僧敲月下門。」既下「敲」字，又欲下「推」字，揀之未字，引手作推、敲勢。時韓愈權京兆尹，島不覺沖其前導。擁至尹前，具道所以。愈曰：「敲字佳矣。」與並轡歸，爲布衣交。"
      },
      {
        "index": 316,
        "text": "柏梁體"
      },
      {
        "index": 317,
        "text": "七言詩始於漢柏梁體。武旁作《柏梁臺》，詔群臣能詩者得上座，凡七言，每句用韻，各述其事。"
      },
      {
        "index": 318,
        "text": "古錦囊"
      },
      {
        "index": 319,
        "text": "李賀工詩，每旦出，騎款段馬，從小奴輩，背古錦囊，遇所得，即內之囊中。母見之曰：「是兒嘔出心肝乃已！」"
      },
      {
        "index": 320,
        "text": "壓倒元白"
      },
      {
        "index": 321,
        "text": "唐寶歷中，楊嗣復大宴，元稹、白居易亦與賦詩，惟楊汝士後成，最佳，元、白嘆服。汝士醉歸，語其子弟曰：「我今日壓倒元白！」"
      },
      {
        "index": 322,
        "text": "詩中有畫"
      },
      {
        "index": 323,
        "text": "王維工於詩畫。東坡曰：「味摩詰之詩，詩中有畫，觀摩詰之畫，畫中有詩。」"
      },
      {
        "index": 324,
        "text": "楓落呉江泠"
      },
      {
        "index": 325,
        "text": "崔信明、鄭世翼遇諸江中，世翼謂曰：「聞君有『楓落呉江冷』之句，願見其余。」信明欣樂，出眾篇，翼覽未終，曰：「所見不逮所聞！」投諸水，引舟遽去。"
      },
      {
        "index": 326,
        "text": "依樣葫蘆"
      },
      {
        "index": 327,
        "text": "宋陶久在詞林，太祖曰：「頗聞翰林皆簡舊本換詞語，此俗謂之依樣葫蘆。」後陶作詩，書玉堂壁曰：「官職須由生處有，才能不管用時無。堪笑翰林陶學士，年年依樣畫葫蘆。」"
      },
      {
        "index": 328,
        "text": "賣平天冠"
      },
      {
        "index": 329,
        "text": "宋廖融精於詩學，多有生徒。太宗曰：「詞賦策論取士，融生徒多引去。」融曰：「豈知今日之詩道，一似大市賣平天冠，並無人問。」"
      },
      {
        "index": 330,
        "text": "技癢"
      },
      {
        "index": 331,
        "text": "《懶真子》云：老杜哀鄭虔詩，有「薈蕞何技癢」之句，謂人有技藝不能自忍，如人之搔癢也。"
      },
      {
        "index": 332,
        "text": "投混"
      },
      {
        "index": 333,
        "text": "李賀有表兄與賀有筆硯之仇，恨賀傲。忽賀死，復紿取其稿，盡投混中。"
      },
      {
        "index": 334,
        "text": "點金成鐵"
      },
      {
        "index": 335,
        "text": "梁王籍詩云：「蟬噪林逾靜，鳥鳴山更幽。」王荊公改用其句曰：「一鳥不鳴山更幽。」山谷笑曰：「此點金成鐵手也。」"
      },
      {
        "index": 336,
        "text": "易吾肝腸"
      },
      {
        "index": 337,
        "text": "張籍愛杜甫詩，取其集，焚取灰燼，副以膏密，頓飲之，曰：「令吾肚腸從此改易。」"
      },
      {
        "index": 338,
        "text": "賈島佛"
      },
      {
        "index": 339,
        "text": "李洞慕賈浪仙詩，鑄銅像事之如神，嘗念賈島佛。"
      },
      {
        "index": 340,
        "text": "偷詩"
      },
      {
        "index": 341,
        "text": "李衡初隱廬山，有竊其詩以登第者。衡後亦登第，見其人問曰：「『一一鶴聲飛上天』在否？」答曰：「此句知兄最惜，不敢偷。」衡曰：「猶可恕也。」"
      },
      {
        "index": 342,
        "text": "詆詩"
      },
      {
        "index": 343,
        "text": "張率年十六，作頌賦二千余首，虞訥見而詆之。率乃一旦焚毀，更爲詩示之，托雲沈約。訥更句句嗟稱無字不妙。率曰：「此率作也。」訥慚而退。"
      },
      {
        "index": 344,
        "text": "愛殺詩人"
      },
      {
        "index": 345,
        "text": "唐宋之問愛劉希夷詩，有「年年歳歳花相似，歳歳年年人不同」之句，懇乞不與，之問怒以土囊壓殺之。"
      },
      {
        "index": 346,
        "text": "出詩示人"
      },
      {
        "index": 347,
        "text": "殷浩少與桓溫齊名，常有競心。桓問殷：「卿何如我？」殷曰：「我與我周旋久，寧作我。」殷嘗作詩示桓，桓玩侮之曰：「卿慎弗犯我，犯我，當出汝詩示人也！」"
      },
      {
        "index": 348,
        "text": "歌賦"
      },
      {
        "index": 349,
        "text": "古歌謠"
      },
      {
        "index": 350,
        "text": "伏羲氏有網罟之歌，始爲歌。葛天氏操牛尾，投足，歌八闋，始分闋。孔甲作《破斧》之歌，始爲東音。塗山氏（禹妃）歌侯人，始爲周南、召南。有氏感飛燕，始爲北音。周昭王時，西瞿徙宅西河，始爲西音。（今歌曲統謂南北音。涼州、伊州、甘州、渭州皆西音，並爲北歌曲。）"
      },
      {
        "index": 351,
        "text": "鼓吹"
      },
      {
        "index": 352,
        "text": "黃帝命岐伯爲鼓吹。凱歌，漢爲鐃歌，本鼓吹。"
      },
      {
        "index": 353,
        "text": "相和歌"
      },
      {
        "index": 354,
        "text": "漢始有雜歌、艷歌、倚歌、蹈歌，始爲相和歌，本謳謠絲竹相和，執節而歌。"
      },
      {
        "index": 355,
        "text": "樂府采詩"
      },
      {
        "index": 356,
        "text": "漢武帝立樂府采詩，夜誦則有趙代秦楚之謳，始以聲爲主尚歌。"
      },
      {
        "index": 357,
        "text": "白歌"
      },
      {
        "index": 358,
        "text": "梁武帝本呉歌《白》，始改子夜呉聲四時歌。"
      },
      {
        "index": 359,
        "text": "薤露蒿裏"
      },
      {
        "index": 360,
        "text": "田橫從者始爲《薤露》、《蒿裏》歌。魏繆襲始以挽歌爲辭。"
      },
      {
        "index": 361,
        "text": "郊祀歌"
      },
      {
        "index": 362,
        "text": "三言四言。謝莊歌五帝，三言九言，依五行數。漢歌篇八句轉韻。張華、夏侯湛兩三韻轉。傅玄改韻頗數。王韶之、顏延之始四句轉韻，賒促得中。"
      },
      {
        "index": 363,
        "text": "鐃吹"
      },
      {
        "index": 364,
        "text": "唐柳子厚作鐃歌鼓吹曲十二篇，歌唐戰功。"
      },
      {
        "index": 365,
        "text": "檀來歌"
      },
      {
        "index": 366,
        "text": "周世宗南征軍士作《檀來歌》，聲聞數十裏。"
      },
      {
        "index": 367,
        "text": "陽春白雪"
      },
      {
        "index": 368,
        "text": "《文選》：客有歌於郢中者，始爲《下裏》、《巴人》，國中和者數千人。爲《向陽薤露》，和者數百人。爲《陽春》、《白雪》，和者數十人。引商刻羽，雜以流徵，和者不過數人。其曲彌高，其和彌寡。"
      },
      {
        "index": 369,
        "text": "填詞柳三變"
      },
      {
        "index": 370,
        "text": "柳耆卿爲屯田員外郎，初名三變，自作詞云：「才子詞人，自是白衣卿相。」後有薦於朝者，仁宗曰：「此人風前月下，且去填詞。」由是不得誌。自稱奉聖旨填詞柳三變。"
      },
      {
        "index": 371,
        "text": "纂組成文"
      },
      {
        "index": 372,
        "text": "司馬相如曰：合纂組以成文，列錦繡而爲質，一經一緯，一宮一商，此賦之跡也。賦家之心，包括宇宙，總攬人物，斯乃得之於內，不可得而傳也。"
      },
      {
        "index": 373,
        "text": "登高作賦"
      },
      {
        "index": 374,
        "text": "古者登高能賦，山川能祭，師旅能禦，喪紀能誄，作器能銘，則可以爲大夫矣。"
      },
      {
        "index": 375,
        "text": "五經鼓吹"
      },
      {
        "index": 376,
        "text": "孫綽博學，善屬文，絶重張衡、左思賦，每云：「《三都》、《二京》，五經鼓吹。」"
      },
      {
        "index": 377,
        "text": "雕蟲小技"
      },
      {
        "index": 378,
        "text": "或問揚子雲曰：「吾子少而好賦？」曰：「然。童子雕蟲篆刻。」既而曰：「壯夫不爲也。」"
      },
      {
        "index": 379,
        "text": "風送滕王閣"
      },
      {
        "index": 380,
        "text": "都督閻伯岐修滕王閣，落成設宴，屬婿呉子章預作《滕王閣賦》，出以誇客。王勃自馬當順風行七百余裏，至南昌與宴。及遜作賦，受筆劄而不辭。都督大怒，命吏伺其落句即報。至「落霞秋水」句，都督曰：「此天才也！」命其婿輟筆。"
      },
      {
        "index": 381,
        "text": "張融海賦"
      },
      {
        "index": 382,
        "text": "張融爲《海賦》，徐凱之曰：「卿此賦實超玄虛，但不道鹽耳。」融即援筆增曰：「漉沙構白，熬波出素。積雪中春，飛霜暑路。」"
      },
      {
        "index": 383,
        "text": "木華海賦"
      },
      {
        "index": 384,
        "text": "木華作《海賦》，思路偶澀，或告之曰：「何不於海之上下四旁言之？」華因其言，《海賦》遂成。"
      },
      {
        "index": 385,
        "text": "八叉手"
      },
      {
        "index": 386,
        "text": "溫庭筠工賦，每人試作賦，八叉手而八韻成。又言庭筠作賦，未嘗起草，一吟一韻，場中號溫八吟，亦號溫八叉。"
      },
      {
        "index": 387,
        "text": "書簡"
      },
      {
        "index": 388,
        "text": "伏羲始制契，以木刻書。黃帝始以刀書。舜始以漆書。中古磨石汁書。黃帝始鑄文於鼎彜。周宣王始刻文於石。五代和凝始刻書於梨板。"
      },
      {
        "index": 389,
        "text": "印板"
      },
      {
        "index": 390,
        "text": "隋文帝爲印板。馮道請唐明宗行印板，始印五經，始依石經文字，刊九經板。宋真宗始摹印司馬、班史諸史板。"
      },
      {
        "index": 391,
        "text": "鯉素"
      },
      {
        "index": 392,
        "text": "《古樂府》：「客從遠方來，遺我雙鯉魚；呼童烹鯉魚，中有尺素書。長跪讀素書，書中意何如？上有加餐飯，下有長相思。」"
      },
      {
        "index": 393,
        "text": "雲錦書"
      },
      {
        "index": 394,
        "text": "李白詩：「青鳥海上來，今朝發何處？口銜雲錦書，爲我忽飛去。鳥去淩紫煙，書留綺窗前。開緘方一笑，乃是故人傳。」"
      },
      {
        "index": 395,
        "text": "青泥書"
      },
      {
        "index": 396,
        "text": "後漢鄧訓爲上谷守。故吏知訓好青泥封書，遂從黎陽歩推鹿車，載青泥至上谷，以遺訓。"
      },
      {
        "index": 397,
        "text": "飛奴"
      },
      {
        "index": 398,
        "text": "張九齡家養群鴿，每與親知書，系鴿足上投之，呼爲飛奴。"
      },
      {
        "index": 399,
        "text": "代兼金"
      },
      {
        "index": 400,
        "text": "陸機詩：「愧無雜佩贈，良訊代兼金。」"
      },
      {
        "index": 401,
        "text": "寄飛燕"
      },
      {
        "index": 402,
        "text": "江淹詩：「袖中有短劄，欲寄雙飛燕。」孟郊詩：「欲寫加餐字，寄之西飛翼。」"
      },
      {
        "index": 403,
        "text": "白絹斜封"
      },
      {
        "index": 404,
        "text": "盧仝《謝孟簡惠茶》歌：「日高丈五睡正濃，將軍扣門驚周公，口傳諫議送書信，白絹斜封三道印。」"
      },
      {
        "index": 405,
        "text": "十部從事"
      },
      {
        "index": 406,
        "text": "晉劉弘爲荊州刺史，每發手書郡國，丁寧款密，莫不感悅，鹹曰：「得劉公一紙書，賢於十部從事！」"
      },
      {
        "index": 407,
        "text": "家書萬金"
      },
      {
        "index": 408,
        "text": "王筠久住沙陽。一日，得家書，曰：「抵得萬金也。」杜詩：「烽火連三月，家書抵萬金。」"
      },
      {
        "index": 409,
        "text": "風月相思"
      },
      {
        "index": 410,
        "text": "周弘讓答王褒書：「蒼雁鱗，時留尺素，清風明月，俱寄相思。」"
      },
      {
        "index": 411,
        "text": "千裏對面"
      },
      {
        "index": 412,
        "text": "唐高祖曰：「房玄齡每爲吾兒陳事，千裏外猶如面談。」"
      },
      {
        "index": 413,
        "text": "不爲置書郵"
      },
      {
        "index": 414,
        "text": "晉殷浩遷豫章太守，都下人士因其致書者百余，行次石頭，皆投之水中，曰：「沈者自沈，浮者自浮，殷洪喬不能爲致書郵。」"
      },
      {
        "index": 415,
        "text": "字學【匯入群書文章】"
      },
      {
        "index": 416,
        "text": "神農始爲歷日。文王始爲經書。周公始爲政書。黃帝受玄女始爲《兵符》。呂望始爲《韜略》。周公始爲《四方誌》。李悝次諸國律，始爲《法經》。周公始爲稗官。戰國時始爲小説。宋高宗始爲詞話。神農嘗百藥，始著方書。黃帝與岐伯問答。雷公受業，著《內外經》。巫占六歳以下小兒壽天，著《顱□經》。漢甘公始爲命書，唐舉始爲相書，郭璞始爲風水書。景慮始口授，大月氏王使尹存浮屠經。蔡、秦景始奉使得天竺佛書，梁武帝合五千四百卷爲三藏。黃帝使史甲作戒，始著書。成湯始撰書名凡書各有名。黃帝始爲銘、爲箴。帝嚳始爲頌。伏羲始爲記事。司馬遷始爲紀。沈約始爲類事。子夏始爲序。公羊高始爲註。鄭玄始爲箋釋。趙岐始爲題跋。莊周始爲説。田駢始爲辨。荀卿始爲論解。夏啟始爲檄，伊尹始爲訓。黃帝始爲傳。周公始爲誄。鬻熊始爲子。庾仲容始爲鈔。劉歆始爲集。南朝始爲文、爲筆【今詩文通稱文筆】。惡宋始爲文受禮。隋始受錢，唐始盛。漢始稱賈逵爲舌耕，唐始稱王勃爲筆耕【以爲文取豐金也】。高穎始索潤筆時爲鄭譯草封沛國制。王隱君始歌賣文段湛賣文。任□《文章緣起》：三言詩，晉散騎常侍夏侯湛作。四言詩，前漢楚王傅韋孟諫楚王戊詩。五言詩，漢騎都尉李陵與蘇武詩。六言詩，漢大司農谷永作。七言詩，漢武帝柏梁臺連句。九言詩，魏高貴鄕公作。賦，楚大夫宋玉作。歌，荊軻作《易水歌》。《離騷》，楚屈原作。詔，起秦時璽文。秦始皇傳國璽。冊文，漢武帝封三王冊文，表，淮南王安諫代閩表。讓表，漢東平王蒼上表讓驃騎將軍。上書，秦丞相李斯上始皇書；漢太史令司馬遷《報任少卿書》。對賢良策，漢太子家令晁錯。上疏，漢大中大夫東方朔。啟，晉吏部郎山濤作選啟。作奏記，漢江都相詣公孫弘奏記。箋，漢護軍班固説東平王箋。謝恩，漢丞相魏相詣公車謝恩。令，漢淮南王謝群公令。奏，漢牧乘奏書諫呉王濞。駁，漢吾丘壽王駁公孫弘禁民不得挾弓。議論，王褒四子講德論，漢韋玄成奏罷郡國廟議。彈文，晉劉州刺史王深集雜彈文。騷，漢揚雄作。薦，後漢雲陽令朱雲薦伏湛。教，京兆君王尊出教，告屬縣。封事，漢魏相奏霍氏專權封事。白事，漢孔融主薄作白事書。移書，漢劉歆移書諫太學博士，論《左氏春秋》。銘，秦始皇會稽山刻石銘。箴，揚雄《九州百官箴》。《封禪書》，漢文園令司馬相如。贊，司馬相如作《荊軻贊》。頌，漢王褒《聖主得賢臣頌》。序，漢沛郡太守作《鄧後序》。引，琴操有《箜篌引》。《誌錄》，揚雄作。記，揚雄作《蜀記》。碑，漢惠帝四皓碑。碣，晉潘尼作潘黃門碣。誥，漢司隸從事馮衍作。誓，漢蔡邕作《艱誓》。露布，漢賈弘爲馬超伐曹操作。檄，漢丞相琳祭酒陳曹檄作。操明文，漢泰山太守應劭作。對問，宋玉《對楚王問》。傳，漢東方朔作《非有先生傳》。上章，孔融上章繳。《大中大夫解嘲》，揚雄作。訓，漢丞相主簿繁軟祠其先生訓。樂府，即古詩各體。詞，漢武帝《秋風詞》。旨，後漢崔作《達旨》。勸進，魏尚書令荀攸《勸魏王進文》。喻難，漢司馬相如《喻巴蜀》，並《難蜀父老》文。誡，後漢杜篤作《女誡》吊文，賈誼《吊屈原文》。告，魏阮爲文帝作《舒告》。傳贊，劉歆作《列女傳贊》。謁文，後漢別部司馬張超謁孔子文。析文，後漢傅毅作高闕析文。祝文，董仲舒祝日蝕文。行狀，漢丞相倉曹傅朝作《楊元相行狀》。哀策，漢樂安相李亢作《和帝哀策》。哀頌，漢會稽東郡尉張作《陶侯哀頌》。墓誌，晉東陽太守殷仲文作從弟墓誌。誄，漢武帝公孫弘誄。悲文，蔡邕作悲溫舒文。祭文，後漢車騎郎杜篤作祭延鐘文。哀詞，漢班固梁氏哀詞。挽詞，魏光祿勛繆襲作。發，漢枚乘作《七發》。離合詞，孔融作四言離合詩。《連珠》，揚雄作。篇，漢司馬相如作《凡將篇》。歌詩，枚乘作麗人歌詩。遺命，晉散騎常侍江統作。圖，漢河間相張人作《玄圖》。勢，漢濟北相崔瑗作《草書勢》。約，王褒作《僮約》。伏羲命倉頡、沮誦始造字。倉頡造字，天雨血，鬼夜哭，龍乃潛藏。"
      },
      {
        "index": 417,
        "text": "六書"
      },
      {
        "index": 418,
        "text": "蒼頡造字，有六書：一曰象形謂日月之類，象日月之形體也，二曰假借謂令長之類，一字兩用也，三曰指事謂上下之類，人在一上爲上，人在一下爲下，各指其事，以爲言也，四曰會意謂武信之類，止戈爲武，人言爲信，會合人意也，五曰轉註謂考老之類，左右相轉，以爲言也，六曰諧聲謂江河之類，以水爲形，以工可爲聲也。"
      },
      {
        "index": 419,
        "text": "字祖"
      },
      {
        "index": 420,
        "text": "蝌蚪書乃字之祖。庖犧氏有龍瑞，作龍書。神農有嘉穗，作穗書。黃帝因卿雲作雲書。堯因靈龜作龜書。夏後氏作鐘鼎，有鐘鼎書。朱宣氏有鳳瑞，作鳳書。周文王因赤雁銜書，武王因丹鳥入室作鳥書，因白魚入舟作魚書。周宣王史籀始爲大篆，名籀篆。李斯始爲小篆，名玉箸篆。"
      },
      {
        "index": 421,
        "text": "歷朝斷書"
      },
      {
        "index": 422,
        "text": "倉頡而降，凡五變：古文，蝌蚪，籀篆，隸，草。"
      },
      {
        "index": 423,
        "text": "秦書八體"
      },
      {
        "index": 424,
        "text": "大篆、小篆、刻符鳥有雲腳，印符用，蟲書、摹印曲體印用，亦名繆篆，置書即蕭何題筆未央，殳書隨勢書，隸書。"
      },
      {
        "index": 425,
        "text": "漢六體"
      },
      {
        "index": 426,
        "text": "試吏古文、奇字、篆、隸繆篆、蟲書。"
      },
      {
        "index": 427,
        "text": "唐定五體"
      },
      {
        "index": 428,
        "text": "古文、大篆、小篆、蟲書、隸。"
      },
      {
        "index": 429,
        "text": "張懷□十體斷書"
      },
      {
        "index": 430,
        "text": "古文、大篆、籀文、小篆、八分、隸、章、草、行書、飛白。"
      },
      {
        "index": 431,
        "text": "唐度之十體"
      },
      {
        "index": 432,
        "text": "古文、大篆、小篆、八分、飛白、薤葉本務光、懸針、垂露表章用，三曹喜作、鳥書、連珠。"
      },
      {
        "index": 433,
        "text": "宋十二體"
      },
      {
        "index": 434,
        "text": "殳書、傳信、鳥書、刻符、蕭籀、署書、芝英書漢武帝植芝作、氣候直時書相如采日辰蟲形作、鶴頭書漢詔板用、偃波書鶴頭纖亂者、轉宿篆司馬子韋以熒惑退舍作、蠶書秋胡妻作。"
      },
      {
        "index": 435,
        "text": "小篆體八鼎"
      },
      {
        "index": 436,
        "text": "小篆、薤葉、垂露、懸針、纓絡劉德觀星作、柳葉衞作、煎刀韋誕作、外國胡書阿馬兒抹王授。"
      },
      {
        "index": 437,
        "text": "韻之字數"
      },
      {
        "index": 438,
        "text": "沈約韻一萬一千五百二十字，《廣韻》二萬六千一百九十四字。"
      },
      {
        "index": 439,
        "text": "八分書"
      },
      {
        "index": 440,
        "text": "蔡文姬言，割程隸字八分，取二分；割李篆字二分，取八分，故名八分書。"
      },
      {
        "index": 441,
        "text": "章草"
      },
      {
        "index": 442,
        "text": "漢元帝時黃門令史遊作《急就章》，解散隸體，謂之章草。"
      },
      {
        "index": 443,
        "text": "書畫"
      },
      {
        "index": 444,
        "text": "蘭亭真本"
      },
      {
        "index": 445,
        "text": "王右軍寫《蘭亭記》，韻媚遒勁，謂有神助。後再書數十余幀，俱不及初本。右軍傳於徽之，徽之傳七世孫智永，智永傳弟子辨才，辨才被禦史蕭翼賺入庫內，殉葬昭陵。"
      },
      {
        "index": 446,
        "text": "草聖草賢"
      },
      {
        "index": 447,
        "text": "晉張旭善草書，飲酒大醉，呼叫狂走，或以發濡墨而書，人稱之草聖。崔瑗善章草，人稱之草賢。"
      },
      {
        "index": 448,
        "text": "怒猊渴驥"
      },
      {
        "index": 449,
        "text": "唐徐浩書《張九齡告身》，多渴筆，謂枯無墨也，在書家爲難。世狀其法如怒猊決石，渴驥奔泉。"
      },
      {
        "index": 450,
        "text": "家雞野鶩"
      },
      {
        "index": 451,
        "text": "晉庾翼少時，書與右軍。齊名，學者多宗右軍。庾不忿，與都人書云：「小兒輩乃厭家雞，反愛野鶩，皆學逸少書。」"
      },
      {
        "index": 452,
        "text": "伯英筋肉"
      },
      {
        "index": 453,
        "text": "晉衞、索靖俱善書，時謂得伯英之筋，靖得伯英之肉。"
      },
      {
        "index": 454,
        "text": "池水盡黑"
      },
      {
        "index": 455,
        "text": "張奐長子芝，字伯英，好草書，學崔、杜法，家之布帛，必書而後練。臨池學書，池水爲之盡黑。"
      },
      {
        "index": 456,
        "text": "遊雲驚鴻"
      },
      {
        "index": 457,
        "text": "晉王羲之善草書，論者稱其筆勢，飄若遊雲，矯若驚鴻。"
      },
      {
        "index": 458,
        "text": "龍跳虎臥"
      },
      {
        "index": 459,
        "text": "晉王右軍善書，人謂右軍之書如龍跳天門，虎臥鳳闕。"
      },
      {
        "index": 460,
        "text": "風檣陣馬"
      },
      {
        "index": 461,
        "text": "宋米芾善書。東坡云：「元章平生篆隸真行草書，分爲十卷，風檣陣馬，當與鐘、王並行，非但不愧而已。」"
      },
      {
        "index": 462,
        "text": "柿葉學書"
      },
      {
        "index": 463,
        "text": "鄭虔好書，常苦無紙，遂於慈恩寺貯柿葉數屋，逐日取以學書，歳久乃盡。"
      },
      {
        "index": 464,
        "text": "綠天庵"
      },
      {
        "index": 465,
        "text": "懷素喜學書，種芭蕉數萬株，取其葉以代紙，號其所曰：「綠天庵」。"
      },
      {
        "index": 466,
        "text": "駐馬觀碑"
      },
      {
        "index": 467,
        "text": "歐陽率更行見古碑是索靖所書，駐馬觀之，良久而去，數百歩復還，下馬佇立，疲倦則席地坐觀，因宿其下，三日乃去。"
      },
      {
        "index": 468,
        "text": "鐵戸限"
      },
      {
        "index": 469,
        "text": "智永，右軍七世孫，精於書法。人來覓書，並請題額者如市，所居戸限爲穿，乃用鐵葉裹之，人號「鐵戸限」。"
      },
      {
        "index": 470,
        "text": "溺水持帖"
      },
      {
        "index": 471,
        "text": "趙子固常得姜白石所藏定武不損本《禊帖》，乘舟夜泛而歸，行至之升山，風起舟覆，行李禊被皆淹溺無余。子固方披濕衣立淺水中，手持《禊帖》，語人曰：「《蘭亭》在此，餘不足問也。」"
      },
      {
        "index": 472,
        "text": "鐘繇掘墓"
      },
      {
        "index": 473,
        "text": "魏鐘繇問蔡伯喈筆法於韋誕，誕吝不與，繇乃自捶胸嘔血，魏祖以五靈丹救活之。及誕死，繇使盜掘其墓，得之。由是書法更進，日夜精思。臥畫被穿過表，如廁終日忘歸。每見萬類，皆畫。繇之子會，字士季，書有父風。"
      },
      {
        "index": 474,
        "text": "字以人重"
      },
      {
        "index": 475,
        "text": "書法擅絶技者，每因品重，非其人只貽玷耳。故曹操書法雖美不傳，褚仆射、顏魯公、柳少師則家藏寸紙，珍若尺璧，不專以字重也。"
      },
      {
        "index": 476,
        "text": "換羊書"
      },
      {
        "index": 477,
        "text": "王魯直謂東坡曰：「昔王右軍書爲換鵝書。韓宗儒每得公一帖，即幹殿帥姚麟許換羊肉十數斤。可名公書爲『換羊書』矣。」一日，坡在翰苑，以聖節撰著紛冗，宗儒日作數簡以圖報書，使人立庭下督索甚急。公笑語之曰：「傳語：本官今日斷屠。」"
      },
      {
        "index": 478,
        "text": "見書流涕"
      },
      {
        "index": 479,
        "text": "王羲之十歳善書，十二，見前代《筆説》於其父枕中，竊而讀之。父曰：「爾何來竊吾所秘？」不盈期月，書便大進。衞夫人見之，語太常王榮曰：「此兒必見用筆訣，近見其書，便有老成之法。」因流涕曰：「此子必蔽吾名。」"
      },
      {
        "index": 480,
        "text": "書不擇筆"
      },
      {
        "index": 481,
        "text": "唐裴行儉工草隸，每曰：「褚遂良非精紙佳筆未嘗肯書，不擇筆墨而研捷者，惟予與虞世南耳。」"
      },
      {
        "index": 482,
        "text": "五雲佳體"
      },
      {
        "index": 483,
        "text": "唐韋陟封郇公，善草書，使侍妾掌五彩箋，裁答授意，陟惟署名。人謂所書「陟」字，若五朵雲，號「郇公五雲體」。"
      },
      {
        "index": 484,
        "text": "登梯安榜"
      },
      {
        "index": 485,
        "text": "韋誕能書。魏明帝起殿，欲安榜，使誕登梯書之。既下，頭鬢皓然，因敕兒孫勿復學書。"
      },
      {
        "index": 486,
        "text": "換鵝書"
      },
      {
        "index": 487,
        "text": "山陰一道士養好鵝，右軍往觀，意甚喜，因求市之。道士云：「爲我寫《道德經》，當舉鵝相贈耳。」右軍欣然寫畢，籠鵝以歸。或問曰：「鵝非佳品，而公愛之，何也？」右軍曰：「吾愛其鳴喚清長。」"
      },
      {
        "index": 488,
        "text": "寢食其下"
      },
      {
        "index": 489,
        "text": "閻立本觀張僧繇江陵畫壁，曰：「虛得名耳。」再往，曰：「猶近代名手也。」三往，於是寢食其下數日而後去。"
      },
      {
        "index": 490,
        "text": "畫龍點睛"
      },
      {
        "index": 491,
        "text": "張僧繇避侯景來奔湘東，嘗於天皇寺畫龍，不時點睛，道俗請之，舍錢數萬，落筆之後，雷雨晦冥，忽失龍所在。"
      },
      {
        "index": 492,
        "text": "畫魚"
      },
      {
        "index": 493,
        "text": "唐李思訓畫一魚甫完，方欲點染藻荇，有客叩門，出看，尋失去畫魚。使人覓之，乃風吹入池，拾起視之，魚竟失去，止剩空紙。後思訓畫大同殿壁，明皇諭之曰：「卿所畫壁，常夜聞水聲，真入神之手。」思訓開元中除衞將軍，與其子道昭俱得山水之妙，時號大李、小李。"
      },
      {
        "index": 494,
        "text": "畫牛隱見唐太宗時，李至獻畫牛，晝則嚙草欄外，夜則歸臥欄中，莫曉其故。僧贊寧曰：「此幻藥所畫。倭國有蚌淚，和色著物，晝見夜隱。沃焦山有石，磨色染物，晝隱夜見。」"
      },
      {
        "index": 495,
        "text": "滾塵圖唐寧王善畫馬，花萼樓壁上畫《六馬滾塵圖》，明皇最愛玉面花驄，後失之，止存五馬。"
      },
      {
        "index": 496,
        "text": "畫龍禱雨"
      },
      {
        "index": 497,
        "text": "曹不興嘗於溪右見赤龍，夭矯波間，因寫以獻孫皓。至宋文帝時，累月旱，祈禱無應。帝取不興畫龍，置之水傍，應時雨足。"
      },
      {
        "index": 498,
        "text": "畫鷹逐鴿"
      },
      {
        "index": 499,
        "text": "潤州興國寺，苦群鳩鴿棲梁上汙穢佛像。張僧繇乃就東壁上畫一鷹，西壁上一鷂，皆側首向檐外，自是鳩鴿不敢復來。"
      },
      {
        "index": 500,
        "text": "李營丘"
      },
      {
        "index": 501,
        "text": "李成，營丘人，善畫山水林木，當時稱爲第一，遇目矜貴。生平所畫，只用自娛，勢不可逼，利不可取，傳世者不多。郭熙是其弟子。"
      },
      {
        "index": 502,
        "text": "範蓬頭"
      },
      {
        "index": 503,
        "text": "範寬居山林，常危坐終日，縱目四顧，以求其趣。北宋時，天下畫山水者，惟寬與李成，議者謂李成之筆，近視如千裏之遙；範寬之筆，遠望不離坐外，皆造神奇。"
      },
      {
        "index": 504,
        "text": "董北苑"
      },
      {
        "index": 505,
        "text": "沈存中雲南中士，時有北苑董源善畫，尤工秋嵐近景，爲寫江南山水，可爲奇峭。其後建康僧巨然，祖述綿法，皆臻妙理。"
      },
      {
        "index": 506,
        "text": "王摩詰"
      },
      {
        "index": 507,
        "text": "唐王維字摩詰，別墅在輞州，常畫《輞州圖》，山谷盤郁，雲水飛連，意在塵外，怪生筆端。秦太虛云：「予病，高符仲攜《輞川圖》示予曰：『閱此可愈病。』予喜甚，恍然若與摩詰同入輞川，數日病愈。」"
      },
      {
        "index": 508,
        "text": "李龍眠"
      },
      {
        "index": 509,
        "text": "舒城李公麟號龍眠，工白描，人物遠師陸、呉，牛馬斟酌韓、戴，山水出入王、李。作畫多不設色，純用澄心堂紙爲之。唯臨摹古畫，用絹素。著色筆法，如行雲流水，當爲宋畫中第一。"
      },
      {
        "index": 510,
        "text": "畫仕女"
      },
      {
        "index": 511,
        "text": "仕女之工，在於得其閨閣之態。唐周、張萱，五代杜霄、周文矩，下及蘇漢臣輩，皆得其妙，不在施朱傅粉、鏤金佩玉以爲工。"
      },
      {
        "index": 512,
        "text": "畫人物"
      },
      {
        "index": 513,
        "text": "人物於畫，最爲難工，顧陸世不多見。呉道子畫家之聖。至宋李龍眠一出，與古爭先，得龍眠畫三紙，可敵道子畫二紙，可敵虎頭畫一紙，其輕重相懸類若此。"
      },
      {
        "index": 514,
        "text": "扇上圖山水"
      },
      {
        "index": 515,
        "text": "《南史》：蕭賁，竟陵王子良之孫。善書畫，常於扇上爲圖山水，咫尺之內，便覺萬裏爲遙。矜慎不傳，自娛而已。"
      },
      {
        "index": 516,
        "text": "畫聖"
      },
      {
        "index": 517,
        "text": "北齊楊子華畫馬於壁，每夜必醻嚙長鳴，如索水草。人謂之「畫聖」。"
      },
      {
        "index": 518,
        "text": "頰上三毛"
      },
      {
        "index": 519,
        "text": "顧上康畫裴叔則，頰上三毛，神采愈俊。畫殷荊州像，荊州目眇，顧乃明點瞳子，飛白拂其上，如輕雲之蔽日，殷貴其妙。"
      },
      {
        "index": 520,
        "text": "周傳真"
      },
      {
        "index": 521,
        "text": "周善傳真。郭令公爲其婿趙縱寫照，令韓寫，復令寫，莫辨其優劣。趙國夫人曰：「二畫俱似。前畫空得趙郎形貌，後畫兼得其神氣、性情、笑語之姿。」"
      },
      {
        "index": 522,
        "text": "一丘一壑"
      },
      {
        "index": 523,
        "text": "顧長康畫謝幼輿在巖石裏，人問其所以，顧曰：「謝云：『一丘一壑，自謂過之。』此子宜置丘壑中。」"
      },
      {
        "index": 524,
        "text": "傳神阿堵"
      },
      {
        "index": 525,
        "text": "顧長康畫人，或數年不點目睛。人問其故，顧曰：「四體妍蚩，本無關於妙處，傳神寫照，正在阿堵中。」"
      },
      {
        "index": 526,
        "text": "鄭虔三絶"
      },
      {
        "index": 527,
        "text": "唐鄭虔善畫山水，嘗自寫其詩並畫，以獻帝，大署其尾，曰：「鄭虔三絶。」"
      },
      {
        "index": 528,
        "text": "畫風鳶"
      },
      {
        "index": 529,
        "text": "郭恕先寓岐山下，有富人子喜畫，日給醇酒，待之甚厚，久乃以情言，且致匹素。郭爲畫小童，持線車放風鳶，引線數丈，滿之。富人子大怒。與郭遂絶。"
      },
      {
        "index": 530,
        "text": "維摩像"
      },
      {
        "index": 531,
        "text": "顧愷之於瓦棺寺畫一維摩相，閉戸揣摩百余日。畫畢，將欲點睛，謂僧曰：「第一日開者，令施十萬，第二日五萬，第三日開，如例。」及開，光明照寺，施者填門。"
      },
      {
        "index": 532,
        "text": "畫花鳥"
      },
      {
        "index": 533,
        "text": "五代時，黃荃與子居，並畫花卉，謂之寫生。妙在傅色不用筆墨，俱以輕色染成，謂之沒骨圖。"
      },
      {
        "index": 534,
        "text": "畫枝葉蕊萼"
      },
      {
        "index": 535,
        "text": "江南徐熙，先落筆以寫其枝葉蕊萼，然後著色，故骨氣豐神，爲古今絶筆。"
      },
      {
        "index": 536,
        "text": "韓馬"
      },
      {
        "index": 537,
        "text": "唐明皇令韓睹禦府所藏畫馬，曰：「不必觀也，陛下廄馬萬匹，皆是臣師。」"
      },
      {
        "index": 538,
        "text": "戴嵩牛"
      },
      {
        "index": 539,
        "text": "戴嵩善畫牛。畫牛之飲水，則水中見影；畫牧童牽牛，則牛瞳中有牧童影。"
      },
      {
        "index": 540,
        "text": "錯畫鬥牛尾"
      },
      {
        "index": 541,
        "text": "《東坡誌林》：蜀中杜處士，好書畫，所寶以百數。有戴嵩牛一軸，尤所愛，錦囊玉軸，常以自隨。一日，曝書畫，有一牧童見之，撫掌大笑曰：「此畫鬥牛也，鬥力在角，尾夾入兩股間，今乃掉尾而鬥，謬矣！」處士笑而然之。古語雲「耕當問奴，織當問婢」，不可改也。"
      },
      {
        "index": 542,
        "text": "鮑鼎虎"
      },
      {
        "index": 543,
        "text": "宣城鮑鼎每畫虎，掃室屏人聲，塞門牖穴屋，取明飲鬥酒，脫衣據地，臥起行顧，自視真虎也。"
      },
      {
        "index": 544,
        "text": "畫竹"
      },
      {
        "index": 545,
        "text": "文與可畫竹，是竹之左氏也，子瞻卻類莊子。又有息齋行者，亦以竹名。所謂東坡之竹，妙而不真；息齋之竹，真而不妙者是也。梅道人始究極其變，流傳既久，真贗錯雜。"
      },
      {
        "index": 546,
        "text": "畫梅花"
      },
      {
        "index": 547,
        "text": "衡州花光長老善畫梅花，黃魯直觀之曰：「如嫩寒春曉，行孤山水邊籬落間，但欠香耳。」又楊補之墨梅清絶。"
      },
      {
        "index": 548,
        "text": "花竹翎毛"
      },
      {
        "index": 549,
        "text": "唐崔白、艾宣工花竹翎毛。唐人花鳥，邊鸞畫如生。"
      },
      {
        "index": 550,
        "text": "畫草蟲"
      },
      {
        "index": 551,
        "text": "呉僧善畫草蟲，以扇送司馬君實，因謝云：「呉僧畫團扇，點染成微蟲，秋毫皆不爽，真竊天地功。」"
      },
      {
        "index": 552,
        "text": "米南宮"
      },
      {
        "index": 553,
        "text": "米芾字元章，天姿高邁。初見徽宗，進所畫《楚山清曉圖》，大稱旨。枯木松石，時出新意，然傳世不多。其子友仁，字元暉，能傳家學，作山水，清致可掬，成一家法。"
      },
      {
        "index": 554,
        "text": "名畫家"
      },
      {
        "index": 555,
        "text": "宋四大家：南宋以後，李唐、劉松年、馬遠、夏四家，俱登奉，名著藝苑。"
      },
      {
        "index": 556,
        "text": "元四大家"
      },
      {
        "index": 557,
        "text": "趙子昂字孟，號松雪。呉鎮字仲圭，號梅花道人。黃公望字可久，號大癡，又號一峰老人。王蒙字叔明，一號黃鶴山樵。俱勝國時人，以畫名世。"
      },
      {
        "index": 558,
        "text": "不學"
      },
      {
        "index": 559,
        "text": "沒字碑"
      },
      {
        "index": 560,
        "text": "五代任圜曰：「崔協不識文字，虛有其表，號沒字碑。」"
      },
      {
        "index": 561,
        "text": "腹負將軍"
      },
      {
        "index": 562,
        "text": "晉黨進官太尉，目不知書。一日，捫腹語曰：「吾不負汝！」一家妓應曰：「將軍不負此腹，但此腹負將軍耳。」"
      },
      {
        "index": 563,
        "text": "視肉撮囊"
      },
      {
        "index": 564,
        "text": "莊子曰：「人而不學，謂之視肉；學而不行，謂之撮囊。」"
      },
      {
        "index": 565,
        "text": "馬牛襟裾"
      },
      {
        "index": 566,
        "text": "人不通古今，牛馬兩襟裾。"
      },
      {
        "index": 567,
        "text": "書簏"
      },
      {
        "index": 568,
        "text": "晉傅迪廣讀書而不解其義，唐李德淹貫古今，而不能屬辭，皆謂之書簏。"
      },
      {
        "index": 569,
        "text": "□杜李林甫不識杜字，謂韋陟曰：「此雲杜，何也？」陟俯首，不敢應。"
      },
      {
        "index": 570,
        "text": "金根車"
      },
      {
        "index": 571,
        "text": "韓退之子昶，性暗劣，爲集賢校理。史傳有「金根車」，昶以爲誤，改「根」爲「銀」，愈責之。"
      },
      {
        "index": 572,
        "text": "弄獐"
      },
      {
        "index": 573,
        "text": "唐姜度生子，李林甫手書賀之曰：「聞有弄獐之喜。」客視之，掩口笑。東坡詩：「甚欲去爲湯餅客，卻愁錯寫弄獐書。」"
      },
      {
        "index": 574,
        "text": "蹲鴟"
      },
      {
        "index": 575,
        "text": "張九齡一日送芋於蕭炅，書稱「蹲鴟」。蕭答云：「惠芋拜嘉，惟蹲鴟未至。然寒家多怪，亦不願見此惡鳥也。」九齡以視座客，無不大笑。"
      },
      {
        "index": 576,
        "text": "紇字"
      },
      {
        "index": 577,
        "text": "魯臧武仲名紇，孔子父叔梁紇紇音恨發切，恨興軒轄，而世多呼爲「核」。蕭穎士聞人誤呼武仲名，因曰：「汝紇字也不識！」"
      },
      {
        "index": 578,
        "text": "伏獵"
      },
      {
        "index": 579,
        "text": "蕭炅爲侍郎，不知書，常與嚴挺之書，稱伏臘爲伏獵。挺之笑曰：「省中豈容伏獵侍郎乎？」乃出之。"
      },
      {
        "index": 580,
        "text": "春菟"
      },
      {
        "index": 581,
        "text": "桓溫篡位，尚書誤寫「春」爲「春菟」，自丞相以下皆被黜。"
      },
      {
        "index": 582,
        "text": "目不識丁"
      },
      {
        "index": 583,
        "text": "唐張弘靖曰：「天下無事，爾輩挽兩石弓，不如識一個字！」「個」字誤書「丁」字，以其筆畫相近也。"
      },
      {
        "index": 584,
        "text": "行屍走肉"
      },
      {
        "index": 585,
        "text": "《拾遺記》：「任末曰：人而不學，乃行屍走肉耳！」"
      },
      {
        "index": 586,
        "text": "心聾"
      },
      {
        "index": 587,
        "text": "《列子》：人不涉學，猶心之聾。"
      },
      {
        "index": 588,
        "text": "白面書生"
      },
      {
        "index": 589,
        "text": "宋太祖欲北征，沈慶之諫不可。江湛之曰：「耕當問奴，織當問婢。今欲伐國，而與白成書生謀之，曷克有濟？」"
      },
      {
        "index": 590,
        "text": "口耳之學"
      },
      {
        "index": 591,
        "text": "《楊子》：「小人之學也，入乎耳，出乎口；口耳之間，則四寸耳，曷足以美七尺之軀哉！」"
      },
      {
        "index": 592,
        "text": "文具"
      },
      {
        "index": 593,
        "text": "毛筆"
      },
      {
        "index": 594,
        "text": "舜始造羊毛筆，鹿毛爲柱。蒙恬始造兔毫筆，狐貍毛爲柱。"
      },
      {
        "index": 595,
        "text": "毛穎"
      },
      {
        "index": 596,
        "text": "《毛穎傳》：毛穎，中山人，蒙恬載以歸，始皇封諸管城，號「管城子」，累拜中書令，呼爲「中書君」。"
      },
      {
        "index": 597,
        "text": "蒙恬造筆"
      },
      {
        "index": 598,
        "text": "蒙恬取中山兔毫造筆。右軍《筆經》：諸郡毫，惟趙國中山山兔肥而毫長可用，須在仲秋月收之，先用人發杪數莖，雜青羊毛並兔毛，裁令齊平，以麻紙裹至根令治；次取上毫薄薄布柱上，令柱不見。恬始造筆，以枯木爲管，鹿毛爲柱，羊皮爲被，所謂蒼毫。"
      },
      {
        "index": 599,
        "text": "毛錐"
      },
      {
        "index": 600,
        "text": "《五代史》：弘肇曰：「安朝廷，定禍亂，直須長槍大戟，若毛錐子安足用哉？」三司使王章曰：「無毛錐子，軍賦何從集乎？」肇默然。"
      },
      {
        "index": 601,
        "text": "椽筆"
      },
      {
        "index": 602,
        "text": "晉王夢人以大筆如椽與之，既覺，曰：「此當有大手筆事。」俄，武帝崩，哀策謚議，皆所草。"
      },
      {
        "index": 603,
        "text": "鼠須筆"
      },
      {
        "index": 604,
        "text": "王羲之得用筆法於白雲先生，先生遺之鼠須筆。張芝、鐘繇亦皆用鼠須筆，筆鋒強勁，有鋒芒。"
      },
      {
        "index": 605,
        "text": "雞毛筆"
      },
      {
        "index": 606,
        "text": "嶺外少兔，以雞雉毛作筆亦妙，即東坡所謂三錢雞毛筆。東坡書《歸去來辭》，頗似李北海，流便縱逸，而少乏遒勁，當是三錢雞毛筆所書者。"
      },
      {
        "index": 607,
        "text": "呵筆"
      },
      {
        "index": 608,
        "text": "李白召對便殿，撰詔誥。時十月大寒，筆凍。帝敕宮嬪十人，侍白左右，令各執牙筆呵之。"
      },
      {
        "index": 609,
        "text": "筆冢"
      },
      {
        "index": 610,
        "text": "長沙僧懷素得草聖三昧，棄筆堆積，埋於山下，曰筆冢。"
      },
      {
        "index": 611,
        "text": "右軍《筆經》"
      },
      {
        "index": 612,
        "text": "昔人用琉璃象牙爲管，麗飾則有之，然筆須輕便，重則躓矣。近有人以綠沈漆竹管及鏤管見遺，用之多年，頗可愛玩，詎必金寶雕飾，方爲遺乎。"
      },
      {
        "index": 613,
        "text": "夢筆生花"
      },
      {
        "index": 614,
        "text": "李白少時，夢筆頭上生花，後天才贍逸，名聞天下。"
      },
      {
        "index": 615,
        "text": "五色筆"
      },
      {
        "index": 616,
        "text": "江淹夢人授以五色筆，由是文藻日麗。後宿野亭，夢一人自稱郭璞，謂淹曰：「吾有筆在君處多年，可見還。」淹乃探懷中，得五色筆以授之。嗣後爲詩，絶無佳句，時人謂之才盡。"
      },
      {
        "index": 617,
        "text": "筆匣"
      },
      {
        "index": 618,
        "text": "漢始飾雜寶爲筆匣，犀象琉璃爲管。王羲之始尚竹管。"
      },
      {
        "index": 619,
        "text": "筆床"
      },
      {
        "index": 620,
        "text": "梁簡文帝始爲筆床，筆四矢爲一床。"
      },
      {
        "index": 621,
        "text": "大手筆"
      },
      {
        "index": 622,
        "text": "唐蘇封許國公，張説封燕國公，皆以文章顯，稱望略等，時號燕許大手筆。"
      },
      {
        "index": 623,
        "text": "研"
      },
      {
        "index": 624,
        "text": "黃帝得玉，始治爲墨海，文曰：「帝鴻氏研」。孔子爲石研，仲由爲瓦研，漢漆研，晉鐵研，魏銀研。"
      },
      {
        "index": 625,
        "text": "溪研"
      },
      {
        "index": 626,
        "text": "唐玄宗時，葉氏始取龍尾溪石爲研，深溪爲上。南唐時始開端溪坑石作研，北巖爲上，有辟雍樣、郎官樣。宋仁宗時，端溪石、龍尾溪石並竭。"
      },
      {
        "index": 627,
        "text": "研譜"
      },
      {
        "index": 628,
        "text": "端溪三種巖石，上中下三巖。西坑、後歷、下巖無新，上中巖有新舊。舊坑則龍巖，汲綆、黃圃三石；新坑則後歷、小湘、唐竇、黃坑、蚌坑、鐵坑六處，俱山東。其最佳子石出水中者，次鴝鵒眼，赤白黃色點，綠絳、環金線紋，脈理黃。白絳、青絳、青紋，眼筋短紋，火黯微斑。赤裂、黃霞、鐵線、白鉆、壓矢，色斑，龍尾佳者金星，次羅紋眉子，水舷，棗心，松紋，豆斑，角浪，劇絲，驢坑。又《研譜》稱：最佳者紅絲，出土中者，次黑角、褐金、紫金、鵲金、黑玉。"
      },
      {
        "index": 629,
        "text": "蘇易簡《研譜》"
      },
      {
        "index": 630,
        "text": "端溪研，水中者石色青，山半者石色紫，山頂者石尤潤，色如豬肝者佳。若匠者識山之脈理，鑿一窟，自然有圓石，琢而爲研，其值千金，謂之紫石研。東坡銘曰：「孰形無情，石亦卵生。黃膘胞絡，以孕黝。」"
      },
      {
        "index": 631,
        "text": "即墨侯"
      },
      {
        "index": 632,
        "text": "又嵩《石虛中傳》：南越人，姓石，名虛中，字居然，拜即墨侯。薛稷爲研，封石鄕侯。"
      },
      {
        "index": 633,
        "text": "馬肝"
      },
      {
        "index": 634,
        "text": "漢元鼎五年，郅支國貢馬肝石，和丹砂爲丸，食之，則彌年不饑；以拭白發，盡黑；用以作研，有光起。"
      },
      {
        "index": 635,
        "text": "鳳□"
      },
      {
        "index": 636,
        "text": "東坡詩：「蘇子一研名鳳□，坐令龍尾羞牛後。」龍尾，溪名，出石可爲研。"
      },
      {
        "index": 637,
        "text": "龍尾研"
      },
      {
        "index": 638,
        "text": "李後主留意翰墨，所用澄心堂紙，李廷墨、龍尾研，三者爲天下冠，當時貴之。龍尾石多產於水中，故極溫澤，性本堅密，扣之其聲清越，宛若玉振，與他石不同，色多蒼墨。亦有青碧者，石理微粗，以手擘之，索索有鋒芒者，尤發墨。"
      },
      {
        "index": 639,
        "text": "鴝鵒眼"
      },
      {
        "index": 640,
        "text": "《東坡筆錄》：黃墨相間，墨睛在內，晶瑩可愛者活眼；四傍漫漬，不甚精明者爲淚眼；形體略具，內外皆白，殊無光彩者爲死眼。活勝淚，淚勝死。"
      },
      {
        "index": 641,
        "text": "澄泥研"
      },
      {
        "index": 642,
        "text": "米元章云：絳縣人善制澄泥研，以細絹二重淘洗，澄之，取極細者爲研，有色綠如春波者細滑，著墨不費筆。"
      },
      {
        "index": 643,
        "text": "鐵研"
      },
      {
        "index": 644,
        "text": "《藝文誌》：青州以熟鐵爲研，甚發墨。五代桑維翰初舉進士，主司惡其姓與喪同，故斥之。維翰鑄一鐵研，示人曰：「研敝則改業。」卒舉進士及第。"
      },
      {
        "index": 645,
        "text": "銅雀研"
      },
      {
        "index": 646,
        "text": "魏銅雀臺遺址，人多發其古瓦，琢研甚工，貯水數日不燥。世傳雲，其瓦俱陶澄泥，以濾過，加胡桃油埏埴之，故與他瓦異。"
      },
      {
        "index": 647,
        "text": "結鄰"
      },
      {
        "index": 648,
        "text": "李衞公收研極多，其最妙者名結鄰，言相與結爲鄰也。按結鄰，乃月神名，其研圓而光，故取以爲喻。"
      },
      {
        "index": 649,
        "text": "紙"
      },
      {
        "index": 650,
        "text": "古帛書漢幡紙。蔡倫爲麻紙，又搗故魚網爲網紙，木皮爲紙。王羲之爲藤皮紙。王始以竹草造紙。晉桓玄始造青赤縹姚箋紙。石季龍造五色紙。薛濤始爲短箋。"
      },
      {
        "index": 651,
        "text": "箋紙"
      },
      {
        "index": 652,
        "text": "蔡倫玉版、貢余，俱雜零布、破履、亂麻爲之。經屑表光紙。晉密香紙。大秦國出唐硬黃紙，黃柏染。段成式雲藍紙。南唐後主澄心堂紙。齊高帝凝光紙。蕭誠斑文紙采野麻、土。蜀王衍霞光紙。宋黃白經箋，碧雲春樹箋，龍鳳箋，團花箋，金花箋，烏絲欄。顏方叔宋人杏紅箋，露桃紅箋，天水碧，俱砑花竹翎鱗及山水人物，元春膏箋，冰玉箋，兩面光蠟色繭紙，越剡藤苔箋，即漢時側理紙，南越海苔爲之。蜀麻面、薛骨、金花、玉屑、魚子十色箋，即薛濤深紅、粉紅、杏紅、銅綠、明黃、深青、淺綠雲箋。"
      },
      {
        "index": 653,
        "text": "密香紙"
      },
      {
        "index": 654,
        "text": "以密香樹皮爲之，微褐色，有紋如魚子，極香而堅韌，水漬之不潰。"
      },
      {
        "index": 655,
        "text": "玉版"
      },
      {
        "index": 656,
        "text": "成都浣花溪造紙，光滑，以玉版爲名。東坡詩：「溪石作馬肝，剡藤開玉版。"
      },
      {
        "index": 657,
        "text": "剡藤"
      },
      {
        "index": 658,
        "text": "剡溪古藤極多，造紙極美。唐舒元輿作吊剡溪藤文，言今之錯爲文者，皆大汙剡藤也。"
      },
      {
        "index": 659,
        "text": "蠶繭紙"
      },
      {
        "index": 660,
        "text": "王右軍書《蘭亭記》，用蠶繭紙。紙似繭而澤也。"
      },
      {
        "index": 661,
        "text": "赫蹄"
      },
      {
        "index": 662,
        "text": "赫蹄，薄小紙也。《西京雜記》稱薄蹄。"
      },
      {
        "index": 663,
        "text": "蔡倫紙"
      },
      {
        "index": 664,
        "text": "漢和帝時，中常侍蔡倫典作上方，乃造意，用樹膚、麻頭及敝布、魚網以爲紙。奏上之。故天下鹹稱「蔡侯紙。」"
      },
      {
        "index": 665,
        "text": "側理紙"
      },
      {
        "index": 666,
        "text": "張華著《博物誌》成，晉武賜於闐青鐵研，遼西麟角筆，南越側理紙，一名水苔紙，南人以海苔爲之，其理縱橫邪側，故以爲名。"
      },
      {
        "index": 667,
        "text": "澄心堂紙"
      },
      {
        "index": 668,
        "text": "李後主造澄心堂紙，細薄尤潤，爲一時之甲。相傳淳化帖皆此紙所拓。宋諸名公寫字，及李龍眠畫，多用此紙。"
      },
      {
        "index": 669,
        "text": "薛濤箋"
      },
      {
        "index": 670,
        "text": "元和初，元稹使蜀，營妓薛濤以十色彩箋遺稹，稹於松花紙上寫詩贈濤。蜀中有松花紙、金沙紙、雜色流沙紙、彩霞金粉龍鳳紙，近年皆廢，惟綾紋紙尚存。薛濤箋狹小、便用，只可寫四韻小詩。"
      },
      {
        "index": 671,
        "text": "左伯紙"
      },
      {
        "index": 672,
        "text": "左伯與蔡倫同時，亦能爲紙，比蔡更精。上召韋誕草詔，對曰：若用張芝筆、左伯紙及臣墨，兼此三具，又得臣手，然後可以成徑丈之勢。"
      },
      {
        "index": 673,
        "text": "《墨譜》"
      },
      {
        "index": 674,
        "text": "上古無墨，竹板點漆而書。中古以石磨汁，或雲是延安石液。至魏齊，始有墨丸，乃漆煙松煤夾和爲之。所以晉人多用凹心研，欲磨墨儲沈耳。"
      },
      {
        "index": 675,
        "text": "麥光"
      },
      {
        "index": 676,
        "text": "杜詩：「麥光鋪幾凈無瑕。」東坡詩：「香雲藹麥光。」麥光，紙名。香雲，墨也。"
      },
      {
        "index": 677,
        "text": "李廷□墨"
      },
      {
        "index": 678,
        "text": "唐李超易水人，與子廷亡至歙州。其地多松，因留居，以墨名家，其堅如玉，其紋如犀。其制：每松煙一斤、真珠三兩、玉屑一兩、龍腦一兩，和以生漆，搗十萬杵，故堅如玉，能置水中，三年不壞。"
      },
      {
        "index": 679,
        "text": "小道士墨"
      },
      {
        "index": 680,
        "text": "唐玄宗禦案上墨曰「龍香劑。」一日，見墨上有小道士，似蠅而行。上叱之，即呼萬歳，曰：「小臣墨精，黑松使者是也。世人有文章者，皆有龍賓十二隨之。」上異之。乃以墨分賜掌文官。"
      },
      {
        "index": 681,
        "text": "陳玄"
      },
      {
        "index": 682,
        "text": "《毛穎傳》：穎與絳人陳玄、弘農陶弘、會稽楮先生友善，其出處必偕。"
      },
      {
        "index": 683,
        "text": "松滋侯"
      },
      {
        "index": 684,
        "text": "《長楊賦》借子墨客卿以爲諷。又燕人易玄光，字處晦，封爲松滋侯。"
      },
      {
        "index": 685,
        "text": "麋□"
      },
      {
        "index": 686,
        "text": "麋□，墨也。唐高麗貢松煙墨，和麋鹿膠造墨，名麋□。"
      }
    ]
  }
}