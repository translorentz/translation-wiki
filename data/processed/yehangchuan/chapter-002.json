{
  "chapterNumber": 2,
  "title": "卷二",
  "sourceContent": {
    "paragraphs": [
      {
        "index": 1,
        "text": "疆域"
      },
      {
        "index": 2,
        "text": "九州"
      },
      {
        "index": 3,
        "text": "人皇氏兄弟九人，分天下爲九州，梁、兗、青、徐、荊、雍、冀、豫、揚是也。至舜時，以冀、青地廣，分冀東恒山之地爲並州，分東北之醫無閭之地爲幽州，又分青之東北爲登州，共成十二州。"
      },
      {
        "index": 4,
        "text": "歷代方輿"
      },
      {
        "index": 5,
        "text": "商九州，周亦九州。秦分天下爲三十六郡，漢分天下爲十三部。三國蜀制巴蜀，置二州。呉北據江、南盡海，置五州。魏據中原，置十二州。晉制十九州。唐分十道，玄宗分十五道。宋分二十三路，元置十二省，又分天下爲二十三道。明分兩直隸、十三省。"
      },
      {
        "index": 6,
        "text": "呉越疆界"
      },
      {
        "index": 7,
        "text": "錢王以蘇州平望爲界，據浙閩，共一十四州。古揚州所轄之地，南直隸、浙江、福建、廣東、廣西、江西，凡六省。古會稽所轄之地，浙江除溫、台，九府：杭、嘉、湖、處、寧、紹、金、衢、嚴；福建除福州，七府：漳、泉、汀、興、建、延、邵；南直隸蘇、松、常、鎮四府，共二十府。會稽郡駐匝蘇州府。"
      },
      {
        "index": 8,
        "text": "二周"
      },
      {
        "index": 9,
        "text": "鎬京爲西周，洛陽爲東周。"
      },
      {
        "index": 10,
        "text": "兩都"
      },
      {
        "index": 11,
        "text": "前漢都長安，曰西都；東漢都洛陽，曰東都。"
      },
      {
        "index": 12,
        "text": "蜀三都"
      },
      {
        "index": 13,
        "text": "成都、新都、廣都。"
      },
      {
        "index": 14,
        "text": "魏五都"
      },
      {
        "index": 15,
        "text": "魏因漢祚都洛陽，以譙爲先人本國，許昌爲漢之所居，長安爲西京之遺跡，鄴爲王業之本基，故號五都。"
      },
      {
        "index": 16,
        "text": "三輔"
      },
      {
        "index": 17,
        "text": "長安以京兆、馮翊、扶風爲三輔；宋都汴梁，以鄭州、滑州、汝州爲三輔。"
      },
      {
        "index": 18,
        "text": "三亳"
      },
      {
        "index": 19,
        "text": "曹州考城縣曰北亳，西京谷熟縣曰南亳，西京偃師縣曰西亳。"
      },
      {
        "index": 20,
        "text": "三呉"
      },
      {
        "index": 21,
        "text": "蘇州曰東呉，潤州曰中呉，湖州曰西呉。"
      },
      {
        "index": 22,
        "text": "三楚"
      },
      {
        "index": 23,
        "text": "江陵曰南楚，徐州曰西楚，蘇州曰東楚。"
      },
      {
        "index": 24,
        "text": "三齊"
      },
      {
        "index": 25,
        "text": "臨淄曰東齊，博陽曰濟北，蓬州即墨曰膠東。"
      },
      {
        "index": 26,
        "text": "三蜀"
      },
      {
        "index": 27,
        "text": "成都爲蜀都，漢高分置漢廣，漢武分置犍爲。"
      },
      {
        "index": 28,
        "text": "三晉"
      },
      {
        "index": 29,
        "text": "趙都邯鄲，魏都大梁，韓都鄭，三家皆晉卿，故曰三晉。"
      },
      {
        "index": 30,
        "text": "三秦"
      },
      {
        "index": 31,
        "text": "章邯都廢丘，司馬欣都櫟陽，董翳都高奴，三人皆秦降將，項羽分關中地以王之，曰三秦。"
      },
      {
        "index": 32,
        "text": "三虢"
      },
      {
        "index": 33,
        "text": "太陽曰北虢，滎陽曰東虢，雍州曰西虢。"
      },
      {
        "index": 34,
        "text": "三越"
      },
      {
        "index": 35,
        "text": "呉越杭州、閩越福州，南越廣州。"
      },
      {
        "index": 36,
        "text": "三巴"
      },
      {
        "index": 37,
        "text": "渝州爲巴中，綿州爲巴西，歸夔、魚復、雲安爲巴東。"
      },
      {
        "index": 38,
        "text": "三湘"
      },
      {
        "index": 39,
        "text": "曰湘鄕，曰湘潭，曰湘原，在湖南，屬潭州。"
      },
      {
        "index": 40,
        "text": "三河"
      },
      {
        "index": 41,
        "text": "周都曰河南，商都曰河內，堯都曰河東。"
      },
      {
        "index": 42,
        "text": "四京"
      },
      {
        "index": 43,
        "text": "開封曰東京，河內曰西京，應天曰南京，大名曰北京。"
      },
      {
        "index": 44,
        "text": "四輔"
      },
      {
        "index": 45,
        "text": "唐都長安，以同州、華州、岐州、蒲州爲四輔。"
      },
      {
        "index": 46,
        "text": "四川"
      },
      {
        "index": 47,
        "text": "成都爲西川，潼州爲東川，利州爲北川，夔州爲南川。"
      },
      {
        "index": 48,
        "text": "五服"
      },
      {
        "index": 49,
        "text": "《禹貢》：五服，曰甸服、侯服、綏服、要服、荒服，每服五百里，計二千五百里。"
      },
      {
        "index": 50,
        "text": "九服"
      },
      {
        "index": 51,
        "text": "周九服，曰侯服、甸服、男服、采服、衞服、蠻服、夷服、鎮服、藩服，謂之服者，責以服事天子爲職也。"
      },
      {
        "index": 52,
        "text": "百二山河"
      },
      {
        "index": 53,
        "text": "秦地險固，二萬人，足當諸侯百萬人，故曰百二山河。"
      },
      {
        "index": 54,
        "text": "九邊"
      },
      {
        "index": 55,
        "text": "明朝設以限華夷。洪武初設重鎮六，曰宣府，曰大同，曰甘肅，曰遼東，曰延綏，曰寧夏；永樂初增設薊州；正統間又增榆林、固原，是爲九邊。"
      },
      {
        "index": 56,
        "text": "六關"
      },
      {
        "index": 57,
        "text": "直隸三關，曰居庸，曰紫荊，曰倒馬。山西三關，曰雁門，曰寧武，曰偏頭。"
      },
      {
        "index": 58,
        "text": "陶唐九州"
      },
      {
        "index": 59,
        "text": "冀州，《禹貢》：帝都之地三面距河，時蓋黃河由冀入海也。《釋名》：冀州，其地有險有易，亂則冀治，弱則冀強，荒則冀豐也。《春秋元命苞》曰：昴畢之間爲天街，散爲冀州，分爲趙國，立爲常山。兗州，《禹貢》：濟河惟兗州。謂東南據濟，西北距河，蓋冀之東南也。《元命苞》曰：五星流爲兗州。兗之言端也，言陽精端，其氣纖殺，分爲鄭國。青州，《禹貢》：海岱惟青州。謂東北距海，西南距岱，又在兗之東也。《釋名》：青州在東，取生物而青也。《元命苞》曰：虛危之精，流爲青州，分爲齊國，立爲萊山。徐州，《禹貢》：海岱及淮惟徐州。謂東至海，北至岱，南至淮，又在青州之南也。《元命苞》曰：天弓星司弓弩，流爲徐州，別爲魯國。徐之爲舒也，言陰牧內雨，安詳也。揚州，《禹貢》，淮海惟揚州。謂北至淮，東南至海。又曰：「江南之氣躁勁，厥性輕揚也。」《元命苞》曰：牽牛流爲揚州，分爲越國，立爲揚山。荊州，《禹貢》：荊及衡陽惟荊州。謂北距南條前山，南包衡山之陽，蓋在揚州之西，而豫州之西南也。《釋名》：荊，警也。南蠻數爲寇逆，言當警備之也。《元命苞》曰：軫星散爲荊州，分爲楚國。豫州：《禹貢》：荊河惟豫州。謂西南至南條荊山，北距大河，蓋在冀州之南，荊州之北，徐、兗之西也。《元命苞》曰：鉤鈐星別爲豫州。言地在九州之中，所在常安豫也。梁州，《禹貢》：華陽黑水惟梁州。謂東距華山之南，西距黑水，蓋在雍州之南，荊州之西也。以西方屬金，其氣強梁，故曰梁州。當夏殷，爲蠻夷之國，至周始並入雍州。雍州，《禹貢》：黑水西河惟雍州。謂西距黑水，東距西河，蓋在冀州之西，梁州之北。《太康地記》：雍州並得梁州之地，西北之位，陽所不及，陰氣雍閼，故取名焉。《元命苞》曰：東井鬼星，散爲雍州，分爲秦國。"
      },
      {
        "index": 60,
        "text": "虞十二州"
      },
      {
        "index": 61,
        "text": "九州之外，分設並州，則蓋冀之東北無閭之余地也。《元命苞》曰：營室星流爲並州，分爲鄭國，立爲朋山。並之言誠也。精全及並，其氣勇抗。誠，信也。幽州，即冀東恒山諸地，蓋在北幽昧之地也。《元命苞》曰：箕星散爲幽州，分爲燕國。營州，即青之東北、遼東等處。《釋名》：齊衞之地，於天文屬營室，故取其名。蓋舜爲冀、青地廣而分之也。"
      },
      {
        "index": 62,
        "text": "周九州"
      },
      {
        "index": 63,
        "text": "東南曰揚州，其山鎮曰會稽，其藪澤曰具區，其川三江，其浸五湖彭蠡、洞庭、青草、太湖、丹陽也，其利金錫竹箭，其民二男五女蓋通以一州之民計之，二分爲男，五分爲女也，其畜鳥獸，其谷宜稻。正南曰荊州，其山鎮曰衡山，其藪澤曰雲夢，其川江漢，其浸潁湛，其利丹銀齒革，其民一男二女，其畜鳥獸，其谷宜稻。河南曰豫州，其山鎮曰華山，其藪澤曰圃田，其川滎雒，其浸波（音詐），其利材漆絲，其民二男二女，其畜宜六擾雞、豚、犬、馬、牛、羊也，其谷宜五種稻、黍、稷、麥、菽也。正東曰青州，其山鎮曰沂山，其藪澤曰望諸，其川淮泗。其浸沂沐，其利蒲魚，其民二男二女，其畜雞狗，其谷宜稻麥。河東曰兗州，其山鎮曰泰山，其藪澤曰大野，其川河，其浸盧維，其利蒲魚，其民三男三女，其畜六擾，其谷宜四種。正西曰雍州，其山鎮曰嶽山，其藪澤曰弦蒲在沂陽，其川涇，其浸渭洛，其利玉石，其民三男二女，其畜宜牛馬，其谷宜黍稷。東北曰幽州，其山鎮曰無閭遼東，，其藪澤曰養在萊陽，其川河，其浸時萊蕪殷陽，其利魚鹽，其民一男三女，其畜牛馬羊豕，其谷宜黍麥稻。河內曰冀州，其山鎮曰霍山，其藪澤曰揚紆，其川漳，其浸汾潞汾出汾陽，潞出歸德，其利松柏，其民五男三女，其畜牛百，其谷宜黍稷。正北曰並州，其山鎮曰恒山，其藪澤曰昭余邪在鄔，其川池嘔夷，其浸淶易，其利布泉，其民二男三女，其畜牛馬犬豕羊，其谷宜五種。"
      },
      {
        "index": 64,
        "text": "秦三十六郡"
      },
      {
        "index": 65,
        "text": "始皇初並天下，罷諸侯，置守尉，遂分天下爲三十六郡，每郡置一守、一丞、兩尉以典之。郡名曰內史、三川、河東、南陽、南郡、九江、鄣郡、會稽、潁川、碭郡、泗水、薛郡、東郡、瑯琊、齊郡、上谷、漁陽、北平、遼西、遼東、代郡、巨鹿、邯鄲、上黨、太原、雲中、九原、雁門、上郡、隴西、北地、漢中、巴郡、蜀郡、黔中、長沙。後又置閩中、南海、桂林、象郡四郡。凡四十郡。"
      },
      {
        "index": 66,
        "text": "漢十三部"
      },
      {
        "index": 67,
        "text": "漢分天下爲十三部，每部置刺史，領天下郡國一百三。司隸校尉領京兆、扶風、馮翊、弘農、河東、河內、河南七郡。豫州刺史領潁川、汝南、沛郡、梁國、魯國五郡。冀州刺史領魏郡、巨鹿、常山、清河、廣平、真定、中山、信都、河間、趙國十郡。兗州刺史領陳留、東郡、山陽、濟陰、泰山、城陽、東平七郡。徐州刺史領瑯琊、東海、臨淮、泗水、楚國五郡。青州刺史領平原、千乘、濟南、齊郡、北海、東萊、膠東、高密、川九郡。荊州刺史領南陽、南郡、江夏、桂陽、武陵、零陵、廣陵、長沙八郡。揚州刺史領鎮江、九江、會稽、丹陽、豫章、六安六郡。益州刺史領漢中、廣漢、巴郡、蜀郡、犍爲、越、、益州八郡。涼州刺史領安定、北城、隴西、武威、金城、天水、武都、長掖、酒泉、敦煌十郡。並州刺史領太原、上黨、上郡、西河、朔方、五原、雲中、定裹、雁門九郡。幽州刺史領涿郡、渤海、代郡、上谷、漁陽、北平、遼西、遼東、廣陽、樂浪、玄菟十一郡。交州刺史領海南、郁林、蒼梧、交趾、合蒲、九真、日南七郡。"
      },
      {
        "index": 68,
        "text": "三國州郡"
      },
      {
        "index": 69,
        "text": "蜀漢全制巴蜀，置二郡，日益州成都、曰梁州漢中，有郡二十。先主初置九郡，曰巴東、曰巴西、曰梓潼、曰河陽、曰文山、曰漢嘉、曰朱提、曰雲南、曰涪陵，並得舊漢，曰巴郡、曰廣漢、曰犍爲、曰、曰越、曰益州、曰漢中、曰永昌、曰南安、曰武都。孫呉北據江南盡海，置州五，曰交州安南、曰廣州南海、曰荊州江陵、曰郢州江夏、曰揚州丹陽。孫權置臨賀、武昌、朱、新安、盧陵五郡。孫亮又置臨川、臨海、衡陽、湘東四郡。孫休又置天門、建平、合浦三郡。孫皓置始安、始興、邵陵、安成、新昌、武平、九德、呉興、平陽、桂林、滎陽十一郡。因立宜陽一郡，並漢十八郡，共四十三郡。魏據中原，有州十二，曰司隸河南、曰豫州譙、曰荊州襄陽、曰兗州武威、曰青州臨淄、曰徐州彭城、曰涼州天水、曰秦州上、曰冀州代郡、曰幽州範陽、曰並州晉陽、曰揚州壽春。"
      },
      {
        "index": 70,
        "text": "晉十九州"
      },
      {
        "index": 71,
        "text": "曰司州河南、曰兗州濮陽、曰豫州項城、曰冀州趙郡、曰並州晉陽、曰青州臨淄、曰徐州彭城、曰荊州江陵、曰揚州初壽春，後建業、曰雍州京兆、曰秦州上、曰益州成都、曰梁州南鄭、曰寧州雲南、曰幽州範陽、曰平州昌黎、曰交州番禺、曰涼州武威。"
      },
      {
        "index": 72,
        "text": "唐十道"
      },
      {
        "index": 73,
        "text": "自晉藩陰敗，復南北分爭，州郡割裂，宋、齊、梁、陳，狃於江左，隋氏雖能混一，而享祚不長。至唐太宗肇造區夏，並有州郡，始因山以形便，分天下爲十道，曰關內、曰河南、曰河東、曰河北、曰山南、曰隴右、曰淮南、曰江南、曰劍南、曰嶺南。貞觀十五年大，凡州府三百五十八。玄宗開元初，又分爲十五道，曰京畿西京、曰都畿東都、曰關內京官遙領、曰河南陳留、曰河北魏郡、曰隴右西平、曰山南東襄陽、曰山南西漢中、曰江南東呉郡、曰江南西豫章、曰劍南蜀郡、曰淮南廣陵、曰黔中貴州、曰嶺南南海。"
      },
      {
        "index": 74,
        "text": "宋二十三路"
      },
      {
        "index": 75,
        "text": "太宗分天下爲十五路，至仁宗又分爲二十三路，曰京東東路、京東西路，曰京西南路、京西北路，曰河北東路、河北西路，曰陜西路，曰秦鳳路，曰河東路，曰淮南東路、淮南西路，曰兩浙路，曰江南東路、江南西路，曰荊湖南路、荊湖北路，曰成都路，曰梓州路，曰利州路，曰夔州路，曰福建路，曰廣南東路、廣南西路。"
      },
      {
        "index": 76,
        "text": "元十二省"
      },
      {
        "index": 77,
        "text": "元建中書省十二，轄天下州郡，曰都省治腹裏路、曰河南行省汴梁、曰湖廣行省武昌、曰浙江行省杭州、曰江西行省龍興、曰陜西行省京兆、曰四川行省成都、曰雲南行省中慶、曰遼陽行省遼東、曰鎮東行省高麗、曰甘肅行省甘州、曰嶺北行省和州。又分天下爲二十二道。"
      },
      {
        "index": 78,
        "text": "明兩直隸十三省"
      },
      {
        "index": 79,
        "text": "北直隸八府，十七州，一百一十六縣，賦六十萬一千。北京在順天。南直隸十四府，十七州，九十六縣，賦五百九十九五萬千。南京在應天。河南八府，十州，九十六縣，賦二百四十一萬四千。省城在開封。陜西八府，二十二州，九十五縣，賦一百九十二萬九千。省城在西安。山東六府，十五州，八十九縣，賦二百八十五萬一千。省城在濟南。湖廣十五府，十六州，一百零七縣，賦二百十六萬七千。省城在武昌。浙江十一府，一州，七十五縣，賦二百五十一萬。省城在杭州。江西十三府，一州，七十七縣，賦二百五十二萬八千。省城在南昌。福建八府，五十七縣，賦一百一十萬一千。省城在福州。山西五府，二十州，七十八縣，賦二百二十七萬四千。省城在太原。四川八府，二十州，一百零七縣，賦一百二十萬六千。省城在成都。廣東十府，八州，七十五縣，賦一百一萬七千。省城在廣州。廣西十一府，四十七州，五十三縣，賦四十三萬一千。省城在桂林。雲南十四府，四十一州，三十縣，賦一十四萬。省城在雲南。貴州八府，六州，六縣，賦四萬七千。省城在貴陽。"
      },
      {
        "index": 80,
        "text": "建都"
      },
      {
        "index": 81,
        "text": "伏羲都陳今河南陳州。神農亦都陳，或曰曲阜今山東曲阜縣。黃帝都涿鹿今順天府涿州，少昊都曲阜。顓頊都帝丘今山東濮州。帝嚳都亳今河南偃師縣。帝堯都平陽今山西平陽縣。虞舜都蒲阪今平陽蒲州。夏禹都安邑今平陽夏縣。商湯都亳。周都豐鎬今陜西長安縣，是謂關中。周平王遷洛陽今河南洛陽縣。秦都鹹陽今西安府鹹陽縣。漢都洛陽，因婁敬説，西遷長安。東漢都洛陽。魏因漢祚，亦都洛陽。蜀漢都成都今四川成都府。呉初居鎮江，都武昌今湖廣武昌府，後遷建業今南直應天府。西晉都洛陽。東晉都建業，元帝東渡，避湣帝諱，改名建康。宋、齊、梁、陳俱都建康。元魏初居雲中今大同府懷仁縣，後遷洛陽。北齊都鄴今河南彰德府。西魏都長安關中。後周都長安。隋都長安，煬帝以巡幸，徙都洛陽。唐都長安。梁都汴今河南開封府。後唐、石晉、漢、周、宋俱都汴。南宋都臨安今杭州府。元都大都今順天府。明都建康，永樂遷於北平，即元之大都也。"
      },
      {
        "index": 82,
        "text": "地名"
      },
      {
        "index": 83,
        "text": "萑苻音完蒲。鄭地。龍兌兌音奪。趙地。連□音斛。楚地。方與音防預。趙地。番易音婆陽。楚地。曲逆逆音遇。漢邑。陳平封曲逆侯。亭音逞。呉興有亭。人數瓦切。縣在上黨。越音髓。郡府，在蜀地。閿鄕閿音文。縣名，在虢。音周質。在西安。水曲曰，山曲曰。音孚。在陜西延安府。毋丘母音貫。地在濟陽南。栩音兔戸。在馮翊。朐音瞿門。本蟲名，巴郡多此蟲。因爲邑名。在南陽，在沛國，二地音不同。蕭何封侯。緱氏緱音溝。山名、邑名，本義劍頭纏絲。音臧柯。郡名。允吾音鉛牙。谷名。在隴西。裴音肥，邑名。須句須音渠。地在魯東平。氏音權精，又宜音。縣名。令攴音零岐。縣名。郫音埤。一在晉，一在成都。不其其音箕。祝其其音基。敦煌音屯黃。郡名。冤句音冤勾。在曹州。今廢。臨朐朐音渠。縣名。在山東。令居令音連。邑名。慮音盧夷。縣名。音罕牽。羌地。取慮音趨閭。縣名。在臨淮。黑尿音眉擬。禚音灼。齊地。句冥上聲。魯邑。罕音央謙。縣名。戩城戩音資。齊地。鄄城鄄音絹。衞地。射洪音石紅。縣名。崞音郭。縣名。先零零音連。沭陽沭音術。縣名。祈音思奇。地名。丘音勝。魯地。句繹音勾亦。邾地。盱眙音虛宜。縣名。都龐龐音龍。邑名。繁音止。邑名。澶淵澶音禪。今開州。李音醉。在嘉興。郎音枕。犍爲犍音乾。蜀郡名。穰音縻。猶音仇由。邑名。毋掇音無拙。縣屬益州。泊羅泊音博。縣名。虹縣虹音降。苴芊音斜米。徙音斯。邑名。岢嵐音可婪。州名。近太原。縣縣音疾。縣名。在清河。音崩。鄭地。澠池澠音免。縣在河南。音侈，上聲。宋地。翠，上聲。魯地。夫童童音中。儋州儋音丹。屍圭切。邑在齊東。其寄切。寧母音寧某。魯地。杜音戸古。漢陂令縣，屬鳳翔。丘音西。齊地。虛音區汀。宋地。音求。地名。邛音匐。地名。在犍爲。於軌切。鄭地。貍音剎蜃。音詩。魯地。臯由去聲。鄭地。橐臯臯，章夜切。在淮南。涪音浮。州名。在重慶府。葉縣葉音涉。瀧水尖音商。縣名。朱提音殊時。邑名。承陽承音蒸。余汗汗音幹。番禾番音盤。櫟陽櫟音約。邑名。平輿輿音玉。郯城音談。縣名。沙羨羨音夷。蓮勺蓮音輦。邑名。不羹音郎。邑名。堵陽堵音者。邑名。澠淄音承脂。縣名。沁音倩。山西沁州。新淦淦音幹。縣名。隆慮音林閭。邑名。川音。湖州。陽夏夏音賈。睢州睢音雖。會稽會音貴。邑名。"
      },
      {
        "index": 84,
        "text": "山水異名"
      },
      {
        "index": 85,
        "text": "昆侖一名昆岑。君山一名媧宮。武當一名嶺。普陀一名梅岑。青城一名天谷。大復一名胎簪。衡山一名芝岡。齊雲一名白嶽。東海一名岱淵。"
      },
      {
        "index": 86,
        "text": "古跡"
      },
      {
        "index": 87,
        "text": "赤縣神州《古今通論》：東南方五千裏，名曰赤縣神州，中有和美鄕，方三千裏，五嶽之城，帝王之宅，聖賢所居也。"
      },
      {
        "index": 88,
        "text": "榆社"
      },
      {
        "index": 89,
        "text": "漢高帝禱於榆社，帝之故鄕也。高帝以豐沛爲其湯沐之邑，令世世無有所予。"
      },
      {
        "index": 90,
        "text": "新豐"
      },
      {
        "index": 91,
        "text": "太上皇居深宮，以生平所好，皆販徒少年、酤酒賣餅、鬥雞蹴之輩，今皆無此，故怏怏不樂。高祖乃作新豐，移舊鄕裏。命匠人胡寬悉仿其衢巷門閭，士女老幼相攜路首，各認其門而入。放牛羊雞犬於通途，亦各識其家。上皇大悅。"
      },
      {
        "index": 92,
        "text": "洋川"
      },
      {
        "index": 93,
        "text": "洋川者，戚夫人之所生處也，高祖得而罷之。夫人思慕本鄕，追求洋川。高帝爲驛致長安，蠲復其鄕，更名曰縣。又故目其地爲洋川，用表夫人誕載之休祥也。"
      },
      {
        "index": 94,
        "text": "桑梓地"
      },
      {
        "index": 95,
        "text": "祖父植桑梓以遺其子孫，子孫思其祖澤，不忍剪伐。故《詩》曰：「維桑維梓，必恭敬止。」漢壽在四川保寧府廣元縣。漢封關公爲漢壽亭侯，即此地。後人稱壽亭侯者誤。"
      },
      {
        "index": 96,
        "text": "度索尋"
      },
      {
        "index": 97,
        "text": "度索，以繩索相引而度也。尋者，植兩木於兩岸，以繩貫其中，上有一木筒，所謂也。人縛上，以手緣索而進，以達彼岸，有人解之，所謂尋也。"
      },
      {
        "index": 98,
        "text": "井陘道"
      },
      {
        "index": 99,
        "text": "韓信與張耳將兵擊趙，李左軍説趙王曰：「井陘道險，車不得方軌，騎不能成列。願假臣三萬人，從間道絶其輜重，兩將之頭可致之麾下。」"
      },
      {
        "index": 100,
        "text": "九折坡"
      },
      {
        "index": 101,
        "text": "漢王陽爲益州牧，至九折坡，嘆曰：「奉先人遺體，奈何數乘此險！」後王尊至此，曰：「此非王陽所畏處耶？」乃叱其禦，歷險而上。後人以王陽不失爲孝子，王尊不失爲忠臣。"
      },
      {
        "index": 102,
        "text": "赤地青野"
      },
      {
        "index": 103,
        "text": "地空無物曰赤地。野無人民無禾稻曰青野。"
      },
      {
        "index": 104,
        "text": "息壤"
      },
      {
        "index": 105,
        "text": "古地名，有二：一在荊州；一在永州，地中不可犯畚鍤，犯者立死。"
      },
      {
        "index": 106,
        "text": "解池鹽"
      },
      {
        "index": 107,
        "text": "不必煎煮。居人疏地爲畦，決水灌其中，俟南風起，此鹽即成。故大舜歌曰：「南風之時兮，可以阜吾民之財兮。」"
      },
      {
        "index": 108,
        "text": "保塔"
      },
      {
        "index": 109,
        "text": "錢忠懿王名，入朝，恐其羈留，作塔以保之。稱名，尊天子也。今誤作「保叔」，不知者遂有「保叔緣何不保夫」之句。"
      },
      {
        "index": 110,
        "text": "溈"
      },
      {
        "index": 111,
        "text": "音規芮河東有二泉，南流曰溈，北流曰。《尚書》：「降二女於溈。」"
      },
      {
        "index": 112,
        "text": "孔林"
      },
      {
        "index": 113,
        "text": "自泰山發脈，石骨走二百裏，至曲阜結穴，洙泗二水會於其前，孔林數百畝，築城圍之。城以外皆孔氏子孫，圍繞列葬，三千年來，未嘗易處。南門正對嶧山，石羊石虎皆低小，埋土中。伯魚墓，孔子所葬，南面居中，前有享堂，堂右橫去數十武，爲宣聖墓。墓坐一小阜，右有小屋三楹，上書「子貢廬墓處」。墓前近案，對一小山，其前即葬子思父子孫三墓，所隔不遠，馬鬣之封不用石砌，土堆而已。林中樹以千數，惟一楷木老本，有石碑刻「子貢手植楷」，其下小楷生植甚繁。此外合抱之樹皆異種，魯人世世無能辨其名者，蓋孔子弟子異國人，皆持其國中樹來種者。林以內不生荊棘，並無刺人之草。"
      },
      {
        "index": 114,
        "text": "土著"
      },
      {
        "index": 115,
        "text": "音著言著土地而有常居者，非流寓遷徙之人也。今人誤讀爲註。"
      },
      {
        "index": 116,
        "text": "雒邑"
      },
      {
        "index": 117,
        "text": "漢光武定居洛邑。漢以火德王，忌水，故去水而加佳，改洛爲雒。後魏以土德王，以水得土，而流土得水而柔，故又除佳加水。"
      },
      {
        "index": 118,
        "text": "京觀"
      },
      {
        "index": 119,
        "text": "謂高丘如京；觀，闕形也。古人殺賊，戰捷陳屍，必築京觀，以爲藏屍之地。古之戰場所在有之。"
      },
      {
        "index": 120,
        "text": "玉門關"
      },
      {
        "index": 121,
        "text": "漢班超久在絶域，年老思歸，上書曰：「臣不願到酒泉郡，但願生入玉門關。」"
      },
      {
        "index": 122,
        "text": "雁門關"
      },
      {
        "index": 123,
        "text": "在大同府馬邑縣。北雁入塞，必銜蘆一根，擲之關門，然後飛入，如納稅然，蘆柴堆積如山。設有蘆政主事，歳進蘆銀以萬計。"
      },
      {
        "index": 124,
        "text": "夏國"
      },
      {
        "index": 125,
        "text": "揚州漕河東岸有墓表，題曰：「𠀼國公墓道。」𠀼音虔，與夏字相類，少一發筆，下作「又」，行人遂誤爲夏國公。蓋明顧公玉之封號，賜地葬此也。"
      },
      {
        "index": 126,
        "text": "魚米之地"
      },
      {
        "index": 127,
        "text": "唐田澄《蜀城》詩：「地富魚爲米。」故稱沃土爲魚米之地。"
      },
      {
        "index": 128,
        "text": "漏澤園"
      },
      {
        "index": 129,
        "text": "創始於宋元豐間，立爲埋葬之所，取澤及枯骨，不使有遺漏之義也。明初，令民間立義冢。天順四年，令郡縣皆置漏澤園。"
      },
      {
        "index": 130,
        "text": "𠙶亭"
      },
      {
        "index": 131,
        "text": "漢蔣澄封亭侯。今溧陽有山。"
      },
      {
        "index": 132,
        "text": "鬼門關"
      },
      {
        "index": 133,
        "text": "在交趾南。其地多瘴癘，去者罕得生還。諺曰：「鬼門關，十去九不還。」"
      },
      {
        "index": 134,
        "text": "鐵甕城"
      },
      {
        "index": 135,
        "text": "在鎮江，孫權所築。邗溝，在揚州，夫差所開。"
      },
      {
        "index": 136,
        "text": "女陽亭"
      },
      {
        "index": 137,
        "text": "在崇德縣。勾踐入呉時，夫人產女於此亭。及呉滅後，乃名女陽，更就李爲女兒鄕。"
      },
      {
        "index": 138,
        "text": "崖州爲大"
      },
      {
        "index": 139,
        "text": "宋丁謂貶崖州司戸，常語客曰：「天下州郡孰爲大？」客曰：「京師也。」謂曰：「朝廷宰相今爲崖州司戸，則惟崖州爲大也。」"
      },
      {
        "index": 140,
        "text": "戒石銘"
      },
      {
        "index": 141,
        "text": "宋高宗紹興二年六月，頒黃庭堅所書戒石銘於州縣，令刻石，文曰：「爾俸爾祿，民膏民脂。下民易虐，上天難欺。」"
      },
      {
        "index": 142,
        "text": "悲田院"
      },
      {
        "index": 143,
        "text": "《唐會要》曰：開元五年，宋、蘇請建「悲田院」，使乞兒養病，給以廩食。亦曰「貧子院」。"
      },
      {
        "index": 144,
        "text": "築城"
      },
      {
        "index": 145,
        "text": "周公築洛陽城，公孫鞅築鹹陽城，伍員築蘇城。範蠡築越張，張儀築成都城，蕭何築長安城，孫權築建康城、泗州城，王審知築福州城，錢築杭城。"
      },
      {
        "index": 146,
        "text": "長城"
      },
      {
        "index": 147,
        "text": "燕始城上谷至遼東。趙始城雁門至靈州。秦始皇補築，始名長城。北齊文宣帝復築長城。漢武帝復築遼東城。"
      },
      {
        "index": 148,
        "text": "開險"
      },
      {
        "index": 149,
        "text": "司馬錯開巴蜀，秦昭王開義渠，趙武靈王開代、樓煩、白羊，燕惠王開遼東，秦始皇開朔方，漢彭呉開穢貊，唐蒙開邛、夜郎、、越雋，莊助開東甌、西越，衞青開陰山。"
      },
      {
        "index": 150,
        "text": "勝國"
      },
      {
        "index": 151,
        "text": "滅人之國曰勝國，言爲我所勝之國也。左氏曰「勝國者，絶其社稷，有其土地。」"
      },
      {
        "index": 152,
        "text": "支無祁"
      },
      {
        "index": 153,
        "text": "大禹治水，至桐柏山，獲水獸，名支無祁，形似猴，力逾九象，人不可視。乃命庚辰鎖於龜山之下，淮水乃安。唐永泰初，有漁人入水，見大鐵索，鎖一青猿，昏睡不醒，涎沫腥穢，不可近。"
      },
      {
        "index": 154,
        "text": "雷峰塔"
      },
      {
        "index": 155,
        "text": "在錢塘西湖凈寺前南屏之支麓也，昔有雷就者居之，故名。上有塔，遭回祿，今存其殘塔半株。"
      },
      {
        "index": 156,
        "text": "雪竇"
      },
      {
        "index": 157,
        "text": "在奉化縣。唐時雪竇禪師居之，鳥窠衣褶，寂然不動。"
      },
      {
        "index": 158,
        "text": "嶽林寺"
      },
      {
        "index": 159,
        "text": "在奉化。布袋和尚道場，其缽盂佛跡尚在。"
      },
      {
        "index": 160,
        "text": "虎丘"
      },
      {
        "index": 161,
        "text": "呉王闔閭死，治葬，穿土爲川，積壤爲丘，銅棺三重，以黃金珠玉爲鳧雁。葬三月，金精上騰爲白虎，蹲踞山頂，因名虎丘。"
      },
      {
        "index": 162,
        "text": "坑儒谷"
      },
      {
        "index": 163,
        "text": "在臨潼。秦始皇密令冬月種瓜於驪山谷中，溫處皆熟，詔博士諸生説之。前後七百人，言人人殊，則皆使往視，因伏機陷之，後人號「坑儒谷」。"
      },
      {
        "index": 164,
        "text": "鶴林寺"
      },
      {
        "index": 165,
        "text": "在潤州，有馬素塔。米元章愛其松石深秀，誓以來生爲寺伽藍，呵護名勝。公沒時，鶴林伽藍無故自倒。裏人知公欲踐夙願，遂塑其像於寺之左偏。"
      },
      {
        "index": 166,
        "text": "祖堂"
      },
      {
        "index": 167,
        "text": "在應天府治南。唐法融和尚得道於此，爲南宗第一祖師，在山房禪定，有百鳥獻花，故又名獻花巖。"
      },
      {
        "index": 168,
        "text": "雨花臺"
      },
      {
        "index": 169,
        "text": "梁武帝時，有雲光法師講經於此，天花亂墜，故名雨花。"
      },
      {
        "index": 170,
        "text": "飛來峰"
      },
      {
        "index": 171,
        "text": "在杭州虎林山之前。晉時西僧嘆曰：「此是天竺國靈鷲山之小嶺，不知何日飛來？」因名之飛來峰。"
      },
      {
        "index": 172,
        "text": "躲婆弄"
      },
      {
        "index": 173,
        "text": "在紹興蕺山下，王右軍居此。有老嫗鬻扇，右軍爲題其扇，媼有慍色。及出，人競買之。他日，媼又持扇乞書，右軍避去。故其下有題扇橋、躲婆弄。"
      },
      {
        "index": 174,
        "text": "筆飛樓"
      },
      {
        "index": 175,
        "text": "在蕺山之麓。王右軍於此寫《黃庭經》，筆從空中飛去。今其地有筆飛樓址。"
      },
      {
        "index": 176,
        "text": "樵風徑"
      },
      {
        "index": 177,
        "text": "在會稽平水。漢鄭弘少時采薪，得一遺箭。頃之，有老人覓箭，還之，問弘何欲，弘知其神人，答曰：「常患若耶溪載薪爲難，願朝南風，暮北風。」後果如其言。"
      },
      {
        "index": 178,
        "text": "雷門"
      },
      {
        "index": 179,
        "text": "即紹興府城之五雲門。《會稽誌》：雷門上有大鼓，聲聞洛陽。後鼓破，有二鸛從鼓中飛出，聲遂不遠。"
      },
      {
        "index": 180,
        "text": "蘭渚"
      },
      {
        "index": 181,
        "text": "在紹興府城南二十五裏。晉永和九年上巳日，王右軍與謝安、孫綽、許詢輩四十一人會此修禊事。今傳有流觴曲水、蘭亭故址。"
      },
      {
        "index": 182,
        "text": "西陵"
      },
      {
        "index": 183,
        "text": "在蕭山。一名固陵。范蠡治兵於此，言可固守，因名。"
      },
      {
        "index": 184,
        "text": "簞醪河"
      },
      {
        "index": 185,
        "text": "在紹興府治南。勾踐行師日，有獻壺漿者，跪而受之，取覆上流水中，命士卒乘流而飲。人百其勇，一戰遂有呉國，因以名之。"
      },
      {
        "index": 186,
        "text": "浴龍河"
      },
      {
        "index": 187,
        "text": "在紹興西門外。宋理宗與弟芮，少時同浴於河。鄞人余天錫臥舟中，夢二龍負舟，起視之，則二小兒緣舟戲。問之，知是宗室，遂與史彌遠言其異，卒嗣帝位。"
      },
      {
        "index": 188,
        "text": "沈釀堰"
      },
      {
        "index": 189,
        "text": "在山陰柯山之前。鄭弘應舉赴洛，親友餞於此，以錢投水，依價量水飲之，各醉而去。"
      },
      {
        "index": 190,
        "text": "曹娥碑"
      },
      {
        "index": 191,
        "text": "在曹娥江滸。漢上虞令度尚所立，尚弟子邯鄲淳所撰，蔡邕題「黃絹幼婦外孫齏臼」，隱「絶妙好辭」四字。魏武問楊修曰：「解否？」修曰：「解。」魏武曰：「卿勿言。」行三十里始悟，乃嘆曰：「吾不如卿三十里。」按：魏武不曾過錢塘，所見碑應是拓本。"
      },
      {
        "index": 192,
        "text": "錢塘"
      },
      {
        "index": 193,
        "text": "梁開平四年，錢武肅王始築捍海塘，在候潮門外，潮水晝夜沖擊，版築不就。王命強弩數百以射潮頭，潮水東擊西陵，海塘遂就。"
      },
      {
        "index": 194,
        "text": "桃源"
      },
      {
        "index": 195,
        "text": "晉時有漁人乘舟捕魚，緣溪行，忘路遠近，見洞口桃花，舍舟入。其中土地開朗，民居稠雜，雞犬桑麻，怡然自樂。漁人驚問，雲是先世避秦來此，遂與外隔。問今是何世，不知有漢，無論魏晉。漁人出，乃屬曰：「不足爲外人道也。」"
      },
      {
        "index": 196,
        "text": "牛渚磯"
      },
      {
        "index": 197,
        "text": "在姑孰。水深不可測。相傳其下多怪物，溫嶠燃犀角照之，須臾，見水族奇形怪狀，有乘車馬、著赤衣者。是夜，嶠夢一人謂曰：「與君幽明道隔，何事相窘？」嶠覺而惡之。未幾，以齒疾拔齒，中風而卒。杜宇始鑿巫峽，漢武帝鑿曲江，張九齡鑿梅嶺。秦始皇厭天子氣掘淮流，西入江《禹貢》：東入海，始名秦淮。隋煬帝東遊，穿河，自京口至余杭。六朝自雲陽鑿運瀆，徑至建康，始復禹通渠故道，穿通齊渠，爲後世通漕轉運。"
      },
      {
        "index": 198,
        "text": "泰山"
      },
      {
        "index": 199,
        "text": "泰山上有金篋玉策，能知人年壽修短。漢武帝探策得十八，倒讀曰八十。後壽果八十。"
      },
      {
        "index": 200,
        "text": "八詠樓"
      },
      {
        "index": 201,
        "text": "在金華府府治西南，即沈約玄暢樓也。宋守馮伉更今名。"
      },
      {
        "index": 202,
        "text": "古蜀國"
      },
      {
        "index": 203,
        "text": "今成都府。蜀之先，自黃帝子曰昌意，娶蜀山氏女，生帝嚳，乃封其支度於蜀。歷夏商，始稱王，首名蠶叢，次曰柏灌，次曰魚鳧。"
      },
      {
        "index": 204,
        "text": "八陣圖"
      },
      {
        "index": 205,
        "text": "在新都牟彌鎮。孔明八陣圖凡三：在夔州者六十有四，方陣法也；在牟彌者一百二十有八，當頭陣法也；在棋盤市者二百五十有六，下營法也。又：沔之定軍山下亦有之，夜常聞金鼓聲。"
      },
      {
        "index": 206,
        "text": "神女廟"
      },
      {
        "index": 207,
        "text": "在巫山。楚襄王遊於高唐，夢一婦人曰：「妾在巫山之陽，高丘之阻，朝爲行雲，暮爲行雨。」比旦視之，如其言，遂立廟。"
      },
      {
        "index": 208,
        "text": "華表柱"
      },
      {
        "index": 209,
        "text": "遼陽城內鼓樓東，昔丁令威家此，學道得仙，化鶴來歸，止華表柱，以畫表，云：「有鳥有鳥丁令威，去家千歳今始歸，城郭雖是人民非，何不學仙冢累累。」"
      },
      {
        "index": 210,
        "text": "麥飯亭"
      },
      {
        "index": 211,
        "text": "在滹沱河上，馮異進光武麥飯處。無蔞亭在饒陽，馮異進豆粥處。"
      },
      {
        "index": 212,
        "text": "柏人城"
      },
      {
        "index": 213,
        "text": "在唐山。漢高祖過此，欲宿，心動，問縣何名。曰：「柏人。」高祖曰：「柏人者，迫於人也。」不宿而去。"
      },
      {
        "index": 214,
        "text": "孟姜石"
      },
      {
        "index": 215,
        "text": "山海衞長城北，石上有婦人跡，相傳爲秦時孟姜女尋夫之地。"
      },
      {
        "index": 216,
        "text": "九層臺"
      },
      {
        "index": 217,
        "text": "《太平》按《説苑》：晉獻公築九層臺，其臣荀息諫曰：「臣能累十二棋子如卵於上。」公曰：「危哉。」遂止。其役遺址尚存。"
      },
      {
        "index": 218,
        "text": "祁宮"
      },
      {
        "index": 219,
        "text": "在曲沃。《左傳》：晉作祁宮，而諸侯畔，謂此。衞靈公之晉，晉平公置酒於祁，令師涓奏靡靡之樂。師曠曰：「此必得之濮上，乃亡國之聲也，不可聽！」"
      },
      {
        "index": 220,
        "text": "三岡四鎮"
      },
      {
        "index": 221,
        "text": "俱在大同應州。趙霸岡在城東，黃花岡在城西，護駕岡在城南。安邊鎮在城東，大羅鎮在城南，司馬鎮在城西，神武鎮在城北。元好問詩：「南北東西俱是名，三岡四鎮護全城。」"
      },
      {
        "index": 222,
        "text": "桑林"
      },
      {
        "index": 223,
        "text": "在陽城。湯有七年之旱，禱雨於此，至今多桑。"
      },
      {
        "index": 224,
        "text": "天繪亭"
      },
      {
        "index": 225,
        "text": "在平樂府治。一日，郡守欲易名，忽從土中得片石，云：「予擇勝得此亭，名曰天繪。後某年月日，當有俗子易名清暉者。」遂已。"
      },
      {
        "index": 226,
        "text": "洛陽橋"
      },
      {
        "index": 227,
        "text": "在泉州府城東北，跨洛陽江，一名萬安橋。郡守蔡襄建，長三百六十丈，廣丈有五尺。先是海渡歳溺死者無算，襄欲壘石爲梁，慮潮漫，不可以人力勝。乃遺檄海神，遣一吏往。吏酣飲，睡於海，半日潮落而醒，則文書已易封矣。歸呈襄，啟之，惟一「醋」字。襄悟曰：「神其令我廿一日酉時興工乎？」至期，潮果退舍。凡八日夕而功成，費金錢一千四百萬。"
      },
      {
        "index": 228,
        "text": "社倉"
      },
      {
        "index": 229,
        "text": "在崇安。宋乾道中，縣大饑，朱文公請於郡，得粟六百石賑給之，秋成，民償粟於官，因乞留裏中立社倉，夏貸冬收，以爲常規。文公自作記。後請頒其法於天下。"
      },
      {
        "index": 230,
        "text": "五羊城"
      },
      {
        "index": 231,
        "text": "即廣州府城。初有五仙人騎五色羊至此，故名。"
      },
      {
        "index": 232,
        "text": "梅花村"
      },
      {
        "index": 233,
        "text": "羅浮飛雲峰側。趙師雄，一日薄暮，於林間見美人淡妝素服，行且近。師雄與語，芳香襲人，因扣酒家共飲。少頃，一綠衣童來，且歌且舞。師雄醉而臥。久之，東方已白，視大梅樹下，翠羽啾啾，參橫月落，但惆悵而已。"
      },
      {
        "index": 234,
        "text": "滕王閣"
      },
      {
        "index": 235,
        "text": "南昌府城章江門上。唐高宗子元嬰封滕王時建。都督閻伯嶼重九宴賓僚於閣，欲誇其婿呉子章才，令宿構序。時王勃省父經此與宴。閻請眾賓序，至勃不辭。閻恚甚，密令吏得句即報，至「落霞秋水」句，嘆曰：「此天才也！」其婿慚而退。"
      },
      {
        "index": 236,
        "text": "嶽陽樓"
      },
      {
        "index": 237,
        "text": "嶽州西門，滕子京建樓，範希文記，蘇子美書，邵竦篆，稱四絶。"
      },
      {
        "index": 238,
        "text": "巴丘山"
      },
      {
        "index": 239,
        "text": "嶽州府城南。羿屠巴蛇於洞庭，積骨爲丘，故名。"
      },
      {
        "index": 240,
        "text": "山川"
      },
      {
        "index": 241,
        "text": "九山"
      },
      {
        "index": 242,
        "text": "會稽山、衡山、華山、沂山、岱山、嶽山、無閭山、霍山、恒山。"
      },
      {
        "index": 243,
        "text": "九澤"
      },
      {
        "index": 244,
        "text": "大陸澤、雷夏澤、彭蠡澤、雲夢澤、震澤、菏澤、孟瀦澤、濴澤。"
      },
      {
        "index": 245,
        "text": "五嶽"
      },
      {
        "index": 246,
        "text": "東嶽泰山，山東濟南府泰安州。南嶽衡山，湖廣衡州府衡山縣。中嶽嵩山，河南河南府登封縣。西嶽華山，陜西西安府華陰縣。北嶽恒山，山西大同府渾源縣。"
      },
      {
        "index": 247,
        "text": "九河"
      },
      {
        "index": 248,
        "text": "曰徒駭、曰太史、曰馬頰、曰覆釜、曰胡蘇、曰簡、曰潔、曰鉤盤、曰鬲津。"
      },
      {
        "index": 249,
        "text": "五鎮"
      },
      {
        "index": 250,
        "text": "東鎮沂山，東安公在沂州。南鎮會稽山，永興公在紹興。中鎮霍山，應聖公在晉州。西鎮呉山，成德公在隴州。北鎮無閭山，廣寧公在營州。"
      },
      {
        "index": 251,
        "text": "五湖"
      },
      {
        "index": 252,
        "text": "一洞庭，二青草，三鄱陽，四丹陽，五太湖。一曰五湖者，太湖之別名也，一名震澤，一名笠澤。"
      },
      {
        "index": 253,
        "text": "四瀆"
      },
      {
        "index": 254,
        "text": "瀆者，江、淮、河、漢是也。禹平水土，名曰四瀆。《禮記》：天子祭天下名山、大川：五嶽視三公；四瀆視諸侯。"
      },
      {
        "index": 255,
        "text": "四海"
      },
      {
        "index": 256,
        "text": "天地四方，皆海水相通，九戎、八蠻、九夷、八狄，形類不同，總而言之，謂之四海。渤者，又東海之別支也。"
      },
      {
        "index": 257,
        "text": "三島"
      },
      {
        "index": 258,
        "text": "東海之盡謂之滄海，其中有蓬萊、方丈、瀛州三神山，金銀爲宮闕，神仙所居。"
      },
      {
        "index": 259,
        "text": "五山"
      },
      {
        "index": 260,
        "text": "渤海之東有大壑，名歸墟，其中有岱輿、員嶠、方壺、瀛州、蓬萊五山。"
      },
      {
        "index": 261,
        "text": "三江"
      },
      {
        "index": 262,
        "text": "三江者，松江、婁江、東江也。其分流處，曰三江口。"
      },
      {
        "index": 263,
        "text": "三泖"
      },
      {
        "index": 264,
        "text": "在松江府。俗傳近山涇者爲上泖，近泖橋者爲中泖，自泖橋而上縈繞百余裏曰長泖，是謂三泖。"
      },
      {
        "index": 265,
        "text": "崑崙山"
      },
      {
        "index": 266,
        "text": "在西番。山極高峻，積雪至夏不消，延亙五百余裏，黃河經其南。"
      },
      {
        "index": 267,
        "text": "黃河"
      },
      {
        "index": 268,
        "text": "在西番。其水從地湧出，百余泓，東北匯爲大澤。又東流爲赤賓河，合忽蘭諸河，始名黃河。從東北至陜西、蘭州，始入中國。元招討使都實始窮河源。"
      },
      {
        "index": 269,
        "text": "華山"
      },
      {
        "index": 270,
        "text": "韓昌黎夏日登華山之嶺，顧見其險絶，恐栗，度不可下，據崖大哭，擲遺書爲訣。華陰令搭木架數層，紿其醉，以氈裹縋下之。"
      },
      {
        "index": 271,
        "text": "匡廬山"
      },
      {
        "index": 272,
        "text": "在南康府。周時匡裕兄弟七人結廬隱此，故名。誌中言有二勝，開元漱玉亭、棲賢三峽橋，內有白鹿洞，爲朱晦庵讀書處。今另設學校，以教習諸生。"
      },
      {
        "index": 273,
        "text": "武夷山"
      },
      {
        "index": 274,
        "text": "在崇安。高峰三十有六，道書第十六洞天，當有神人降此，自稱武夷君。又《列仙傳》：鏗二子，長曰武，次曰夷，故名。"
      },
      {
        "index": 275,
        "text": "龍虎山"
      },
      {
        "index": 276,
        "text": "在貴溪。兩石峙，如龍昂虎踞，即上清宮也。世爲張道陵所居，上有壁魯洞，即天師得異書處。"
      },
      {
        "index": 277,
        "text": "務山"
      },
      {
        "index": 278,
        "text": "音權旄山在柏人城之東北。《尚書》言舜納於大麓，迅雷風烈，弗迷。即此。"
      },
      {
        "index": 279,
        "text": "華不註"
      },
      {
        "index": 280,
        "text": "不音夫，與跗同。言此山孤秀，如花跗之註於水也。《九域誌》云：大明湖望華不註山，如在水中。"
      },
      {
        "index": 281,
        "text": "白嶽山"
      },
      {
        "index": 282,
        "text": "在休寧縣。一名齊雲，巖上有石鐘樓、石鼓樓、香爐峰、燭臺峰，皆奇景。上供玄帝像，雲是百鳥銜泥所塑，靈應異常，人稱小武當。時時有王靈官響山鞭，聲如霹靂。"
      },
      {
        "index": 283,
        "text": "鎮江三山"
      },
      {
        "index": 284,
        "text": "一曰北固，一曰金山，一曰焦山。焦山者，漢末隱士焦光隱此，故名。上有《瘞鶴銘》，陶隱居所書，雷火斷之，今墜江岸。"
      },
      {
        "index": 285,
        "text": "八公山"
      },
      {
        "index": 286,
        "text": "在壽州。淮南王安與賓客八公修煉於此。謝玄陳兵淝水，苻堅望見八公山草木，風聲鶴唳，皆爲晉兵。"
      },
      {
        "index": 287,
        "text": "天童山"
      },
      {
        "index": 288,
        "text": "在鄞縣。晉僧義興卓錫於此，有童子給役薪水，久之辭去，曰：「吾太白神也，上帝命侍左右。」言訖不見。遂名太白山，又名天童山。"
      },
      {
        "index": 289,
        "text": "招寶山"
      },
      {
        "index": 290,
        "text": "在定海。天氣晴朗，朝鮮、日本諸國，一望可見。山中有棋子坪，以白飯撒之得白子，以黑豆撒之得黑子。"
      },
      {
        "index": 291,
        "text": "翁洲山"
      },
      {
        "index": 292,
        "text": "在定海。徐偃王所居。勾踐欲封夫差於甬東，即此地也。唐開元中置翁洲縣。"
      },
      {
        "index": 293,
        "text": "雞鳴山"
      },
      {
        "index": 294,
        "text": "在應天府東，舊名雞籠山。雷次宗開館於此，齊高宗常就次宗受《左氏春秋》。"
      },
      {
        "index": 295,
        "text": "牛首山"
      },
      {
        "index": 296,
        "text": "在祖堂之北，上有二峰相對，如牛角，故名。晉王導曰：「此天闕也。」又名天闕山。"
      },
      {
        "index": 297,
        "text": "攝山"
      },
      {
        "index": 298,
        "text": "在應天府治東北。產攝生草。上有千佛巖、棲霞寺，即明僧紹舍宅。"
      },
      {
        "index": 299,
        "text": "茅山"
      },
      {
        "index": 300,
        "text": "在句容，初名句曲山。茅君得道於此，更今名。上有三峰，三茅君各占其一，謂之三茅峰。三峰之北，曰玉晨觀，即所謂金陵地肺也。"
      },
      {
        "index": 301,
        "text": "莫愁湖"
      },
      {
        "index": 302,
        "text": "三山門外。昔有妓盧莫愁家此，故名。"
      },
      {
        "index": 303,
        "text": "天臺山"
      },
      {
        "index": 304,
        "text": "上應臺星高一萬八千丈，周八百裏，從曇花亭麓視石梁瀑布，如在天半上。有瓊臺玉闕諸景，舊名金庭洞天。"
      },
      {
        "index": 305,
        "text": "天姥山"
      },
      {
        "index": 306,
        "text": "在浙之新昌縣。李太白夢遊天姥，即此。近產茶，名天姥茶。"
      },
      {
        "index": 307,
        "text": "文公山"
      },
      {
        "index": 308,
        "text": "在尤溪。朱晦庵父松，爲尤溪尉，任滿，假館於鄭氏。建炎庚戌九月，朱子生，所對二山，草木繁密，野燒焚之，山形露出「文公」二字。"
      },
      {
        "index": 309,
        "text": "雲谷山"
      },
      {
        "index": 310,
        "text": "在建陽。群峰上蟠，中阜下踞，雖當晴晝，白山坌入，則咫尺不可辨。朱文公作草堂其中，榜曰「晦庵」。"
      },
      {
        "index": 311,
        "text": "鐘山"
      },
      {
        "index": 312,
        "text": "在分宜。晉時，雨後有大鐘從山峽流出，驗其銘，乃秦時所造，故名鐘山。後有漁人，山下得一鐸，搖之，聲如霹靂，山嶽動搖。漁人懼，沈之水。或曰：此秦始皇驅山鐸也。"
      },
      {
        "index": 313,
        "text": "寒石山"
      },
      {
        "index": 314,
        "text": "唐寒山、拾得二僧居此。豐幹和尚謂閭丘太守曰：「寒山、拾得，是文殊、普賢後身。」太守往謁之，二人笑曰：「豐幹饒舌。」遂隱入石中，不復出。"
      },
      {
        "index": 315,
        "text": "石鏡山"
      },
      {
        "index": 316,
        "text": "在臨安。有圓石如鏡，錢少時照之，冠冕儼然王者。唐昭宗封爲衣錦山。常於此宴故老，木石皆披錦繡。"
      },
      {
        "index": 317,
        "text": "宛委山"
      },
      {
        "index": 318,
        "text": "在會稽禹穴之前。上有石匱，大禹發之，得赤如日，碧如月，長一尺二寸。又傳禹治水畢，藏金簡玉字之書於此。"
      },
      {
        "index": 319,
        "text": "寶山"
      },
      {
        "index": 320,
        "text": "一名攢宮。在會稽縣東南。宋高、孝、光、寧、理、度六陵在焉。元妖僧楊璉真伽發諸陵，唐玨潛收陵骨，瘞於蘭亭山之冬青樹下，陵骨得以無恙，獨理宗頭大如鬥，不敢更換，元人取作溺器。我太祖得之沙漠，復歸本陵，有石碑記其事。"
      },
      {
        "index": 321,
        "text": "越城中八山"
      },
      {
        "index": 322,
        "text": "臥龍、蕺山、火珠、白馬、峨眉、鮑郎、彭山、怪山。更有黃琢山，在華嚴寺後，人不及知。峨眉山，在軒亭北首民居之內，今指土谷寺神桌下小石爲峨眉山者，非是。怪山在府治東南，《水經註》云：是山自瑯琊東武海中一夕飛來，居民怪之，故曰怪山。上有靈鰻井，鰻大如柱，能致風雨。越王築臺其上，有觀雲氣。"
      },
      {
        "index": 323,
        "text": "尾閭"
      },
      {
        "index": 324,
        "text": "臺州寧海縣東，海中水湍急，陷爲大渦者十余處，百凡浮物，近之則溺。"
      },
      {
        "index": 325,
        "text": "瓠子河"
      },
      {
        "index": 326,
        "text": "漢武帝元光三年，河決頓丘，復決濮陽，瓠子泛郡十六，發卒數萬人塞瓠子河。天子自臨決河，沈白馬玉璧於河，築室其上，名防宣宮。"
      },
      {
        "index": 327,
        "text": "錢塘潮"
      },
      {
        "index": 328,
        "text": "朝夕兩至，初三日起水，二十日落水。每月十八潮大，八月十八潮尤大。有候潮歌曰：「午未未未申，寅卯卯辰辰，巳巳巳午午，朔望一般輪。」"
      },
      {
        "index": 329,
        "text": "磻溪"
      },
      {
        "index": 330,
        "text": "在鳳翔府寶雞縣。呂望釣此，得一魚，腹有璜玉，文曰：「周受命，呂氏佐。」今石上隱隱見兩膝痕。"
      },
      {
        "index": 331,
        "text": "灩堆"
      },
      {
        "index": 332,
        "text": "在瞿唐峽口。有孤石，冬出水二十余丈，夏即沒入土。人云：「灩大如象，瞿唐不可上；灩大如馬，瞿唐不可下。」以爲水候。庾子輿奉父櫬還巴東，至瞿唐，水壯。子輿哀號，峽水驟退，舟得安行。人爲之語曰：「灩如襆本不通，瞿唐水退爲庾公。」"
      },
      {
        "index": 333,
        "text": "長江三峽"
      },
      {
        "index": 334,
        "text": "瞿唐峽與歸峽、巫山峽，世稱三峽，連亙七百裏，重巖疊障，隱蔽天日，非亭午夜分，不見日月。《水經》雲杜宇所鑿。"
      },
      {
        "index": 335,
        "text": "爛柯山"
      },
      {
        "index": 336,
        "text": "衢州府城南。一名石室。道書謂青霞第八洞天。晉樵者王質入山，見二童子弈，質置斧而觀。童子與質一物，如棗核，食之不饑。局終，示質曰：「汝斧柯爛矣。」質歸家，已百歳矣。"
      },
      {
        "index": 337,
        "text": "江郎山"
      },
      {
        "index": 338,
        "text": "在江山。世傳江氏兄弟三人登其巔，化爲石，故名。山頂有池，產碧蓮、金鯽。"
      },
      {
        "index": 339,
        "text": "金華山"
      },
      {
        "index": 340,
        "text": "府城北。金星與婺女星爭華，故名。又名長山，周三百六十余裏，其最勝者曰金華洞，道書第三十六洞天。"
      },
      {
        "index": 341,
        "text": "四明山"
      },
      {
        "index": 342,
        "text": "在余姚縣。高三萬八千丈，周二百一十裏，由鄞小溪入，則稱東四明；由余姚白水入，則稱西四明；由奉化雪竇入，則直謂之四明。道經第九洞天也。峰凡二百八十有二，中有峰曰芙蓉，有漢隸刻石上，曰「四明山心」。其右有石窗。"
      },
      {
        "index": 343,
        "text": "天水池"
      },
      {
        "index": 344,
        "text": "在重慶江津縣。邑人春月遊此，競於池中摸石祈嗣，得石者生男，得瓦者生女，頗驗。"
      },
      {
        "index": 345,
        "text": "大水"
      },
      {
        "index": 346,
        "text": "在奉節縣。杜甫詩「東西一萬家」，即此。郡人龍澄，嘗於中見一石盒，探取之，獲玉印五，文字非世間篆籀。忽有神人詫曰：「玉印乃上帝所寶，昔授禹治水，水治復藏名山大川。今守護不謹耳！可亟投元處。」澄如其言。後登上第。"
      },
      {
        "index": 347,
        "text": "牛心山"
      },
      {
        "index": 348,
        "text": "龍安府城之東。梁李龍遷葬此。武後時鑿斷山脈。玄宗幸蜀，有老人蘇垣奏：龍州牛山，國之祖墓，今日蒙塵，乃則天掘鑿所致也。玄宗命刺史修築如舊。未幾，誅祿山。"
      },
      {
        "index": 349,
        "text": "峨眉山"
      },
      {
        "index": 350,
        "text": "眉州城南，來自岷山，連岡疊障，延袤三百余裏，至此突起三峰，其二峰對峙，宛若蛾眉。"
      },
      {
        "index": 351,
        "text": "磨針溪"
      },
      {
        "index": 352,
        "text": "彭山象耳山下，相傳李白讀書山中，學未成，棄去。過是溪，逢老媼方磨鐵杵，白問故，媼曰：「欲作針耳。」白感其言，遂卒業。"
      },
      {
        "index": 353,
        "text": "長白山"
      },
      {
        "index": 354,
        "text": "在開原東北千余裏。橫亙千裏，其巔有潭，周八十裏，深不可測，南流爲鴨綠江，北流爲混同江。"
      },
      {
        "index": 355,
        "text": "太行山"
      },
      {
        "index": 356,
        "text": "懷慶府城北。王烈入山，忽聞山北雷聲，往視之，裂開數百丈，石間一孔徑尺，中有青泥流出，烈取摶即堅凝，氣味如香粳飯。"
      },
      {
        "index": 357,
        "text": "神農澗"
      },
      {
        "index": 358,
        "text": "在溫縣。神農采藥至此，以杖畫地，遂成澗。"
      },
      {
        "index": 359,
        "text": "臥龍崗"
      },
      {
        "index": 360,
        "text": "南陽府城西南。即諸葛亮躬耕處，有三顧橋。"
      },
      {
        "index": 361,
        "text": "丹水"
      },
      {
        "index": 362,
        "text": "在內鄕縣。《抱樸子》云：水有丹魚，先夏至十日，夜伺之，魚皆浮水，赤光如火，取其血塗足，可歩行水上。"
      },
      {
        "index": 363,
        "text": "天中山"
      },
      {
        "index": 364,
        "text": "汝寧府城北。在天地之中，故名。自古考日影測分數，莫正於此。"
      },
      {
        "index": 365,
        "text": "金龍池"
      },
      {
        "index": 366,
        "text": "在平陽府城西南。晉永嘉中，有韓媼偶拾一巨卵，歸育之，得嬰兒，字曰「橛」，方四歳。劉淵築平陽城不就，募能城者。橛因變爲蛇，令媼舉灰誌其後，曰：「憑灰築城，城可立就。」果然，淵怪之，遂投入山穴間，露尾數寸，忽有泉湧出，成此池。"
      },
      {
        "index": 367,
        "text": "五臺山"
      },
      {
        "index": 368,
        "text": "在五臺縣。五峰高出雲漢，文殊師利所居。曰「清涼山」，即此。"
      },
      {
        "index": 369,
        "text": "尼山"
      },
      {
        "index": 370,
        "text": "曲阜接泗水鄒縣界。顏氏禱此，而孔子生。記云：「顏氏升之谷，草木之葉皆上起；降之谷，草木之葉皆下垂。」"
      },
      {
        "index": 371,
        "text": "雷澤"
      },
      {
        "index": 372,
        "text": "在曹州。澤中有雷神，龍身而人頰，鼓其腹則鳴。《史記》：「舜漁於雷澤。」即此。"
      },
      {
        "index": 373,
        "text": "鳴犢河"
      },
      {
        "index": 374,
        "text": "在高唐。孔子將西見趙簡子，聞殺竇鳴犢，臨河而嘆，因名。"
      },
      {
        "index": 375,
        "text": "濮水"
      },
      {
        "index": 376,
        "text": "濮州上有莊周釣臺。昔師延爲紂作靡靡之樂。武王伐紂，師延自投濮水而死。後衞靈公夜止濮上，聞鼓琴聲，召師涓聽之。師涓曰：「此亡國之音也。」"
      },
      {
        "index": 377,
        "text": "牛山"
      },
      {
        "index": 378,
        "text": "臨淄。齊景公登牛山，流涕曰：「美哉國乎！若何去此而死也？」艾孔、梁丘據皆從而泣，晏子獨笑。公問故，對曰：「使賢者不死，則太公、桓公常守之矣。勇者不死，則莊公、靈公常守之矣，吾君安得此位乎？至於君獨欲常守，是不仁也。二子從而泣，是諂諛也。見此二者，臣所以竊笑。」公舉觴自罰、罰二臣者。"
      },
      {
        "index": 379,
        "text": "愚公谷"
      },
      {
        "index": 380,
        "text": "臨淄愚公山之北。齊桓公逐鹿至此，問一老父：「何以名愚公谷？」對曰：「臣畜牛生犢，賣犢而買駒。少年謂牛不能生馬，遂持駒去。鄰人以臣爲愚，故名。」"
      },
      {
        "index": 381,
        "text": "九華山"
      },
      {
        "index": 382,
        "text": "青陽，舊名九子山。李白謂「九峰似蓮華」，乃更今名。劉夢得嘗愛終南、太、華，以爲此外無奇；愛女幾、荊山，以爲此外無秀。及見九華，深悔前言之失也。"
      },
      {
        "index": 383,
        "text": "禹祁山"
      },
      {
        "index": 384,
        "text": "姑蘇城西，相傳禹導呉江以泄具區，會諸侯於此。"
      },
      {
        "index": 385,
        "text": "洞庭山"
      },
      {
        "index": 386,
        "text": "姑蘇城西太湖中，一名包山，道書第九洞天。蘇子美記：「有峰七十二，惟洞庭稱雄。」"
      },
      {
        "index": 387,
        "text": "孔望山"
      },
      {
        "index": 388,
        "text": "海州。孔子問官於郯子，嘗登此望海。"
      },
      {
        "index": 389,
        "text": "夾谷山"
      },
      {
        "index": 390,
        "text": "在贛榆。即孔子會齊侯處。"
      },
      {
        "index": 391,
        "text": "碩項湖"
      },
      {
        "index": 392,
        "text": "在安東。秦時童謠云：「城門有血，當陷沒。」有老姆憂懼，每旦往視。門者知其故，以血塗門，姆見之，即走。須臾，大水至，城果陷。高齊時，湖嘗涸，城址尚存。"
      },
      {
        "index": 393,
        "text": "龍穴山"
      },
      {
        "index": 394,
        "text": "六安上有張龍公祠，記云：張路斯潁上人，仕唐爲宣城令，生九子，嘗語其妻曰：「吾龍也。蓼人鄭祥遠亦龍也，據吾池。屢與之戰，不勝，明日取決，令吾子射系鬣以青絹者鄭也，絳絹者吾也。」子遂射中青絹者，鄭怒，投合肥西山死。即今龍穴。"
      },
      {
        "index": 395,
        "text": "巢湖"
      },
      {
        "index": 396,
        "text": "合肥。世傳江水暴漲，溝有巨魚萬斤，三日而死，合郡食之。獨一姥不食。忽遇老臾，曰：「此吾子也。汝不食其肉。吾可亡報耶？東門石龜目赤，城當陷。」姥曰往窺之。有稚子戲以朱傅龜目。姥見，急登山，而城陷，周四百余裏。"
      },
      {
        "index": 397,
        "text": "滇池"
      },
      {
        "index": 398,
        "text": "雲南府城南。一名昆明池，周五百余裏，產千葉蓮。《史記》：「滇水源廣末狹，有水倒流，故曰滇。」"
      },
      {
        "index": 399,
        "text": "金馬山"
      },
      {
        "index": 400,
        "text": "雲南府城東，世傳金馬隱現於上。往西則碧雞山，峰巒秀拔，爲諸山長。俯瞰滇池，一碧萬頃。漢宣帝時，方士言益州有金馬碧雞可祭禱而致，乃遣王褒入蜀。"
      },
      {
        "index": 401,
        "text": "大庾嶺"
      },
      {
        "index": 402,
        "text": "南雄府城北。一名梅嶺。張九齡開鑿成路，行者便之。上有雲封寺、白猿洞。盧多遜南遷嶺上，憩一酒家，問其姓，嫗曰：「我中州仕族，有子爲宰相盧多遜挾私竄以死。我且寓此嶺，候其來。」多遜倉皇避去。"
      },
      {
        "index": 403,
        "text": "羅浮山"
      },
      {
        "index": 404,
        "text": "在博羅。高三千六百丈，周三百余裏，嶺十五，峰四百三十二，洞八，大小石樓三，登之可望海。又有璇房瑤宮七十二所。《南越誌》：羅浮第三十一嶺半是巨竹，皆七八圍，節長丈二，葉似芭蕉，謂之龍蔥竹。"
      },
      {
        "index": 405,
        "text": "鱷溪"
      },
      {
        "index": 406,
        "text": "在潮州府城東。一名惡溪。溪有鱷魚，身黃色，四足，修尾，狀如鼉，舉止疾，口森鋸齒，往往爲人害。鹿行崖上。群鱷鳴吼，鹿怖墜岸，鱷即蠶食。"
      },
      {
        "index": 407,
        "text": "石鐘山"
      },
      {
        "index": 408,
        "text": "在湖口。下臨深潭，微風鼓浪，水石相搏，響若洪鐘。蘇軾嘗泛舟醉此。"
      },
      {
        "index": 409,
        "text": "麻姑山"
      },
      {
        "index": 410,
        "text": "在建昌府城西。上有瀑布、龍巖、丹霞洞、碧蓮池，皆奇境也。周四百余裏，中多平地可耕。道書三十六洞天之一。麻姑修煉於此。"
      },
      {
        "index": 411,
        "text": "曲江池"
      },
      {
        "index": 412,
        "text": "西安府城東南。漢武帝鑿，每賜宴臣僚於此，池備彩舟，惟宰相學士登焉。宋子京嘗夜飲曲江，偶寒，命取半臂，十余寵各送一枚，子京恐有去取，不敢服，冒寒而歸。"
      },
      {
        "index": 413,
        "text": "岐山"
      },
      {
        "index": 414,
        "text": "一名天柱山。《禹貢》：導及岐。太王邑於岐山之下，文王時鳳鳴岐山，皆此。"
      },
      {
        "index": 415,
        "text": "君子津"
      },
      {
        "index": 416,
        "text": "大同。古東勝州界上。漢桓帝時，有大賈賫金至，死此，津長埋之。賈子尋父喪至，悉還其金。帝聞之曰：「君子也。」遂以名津。"
      },
      {
        "index": 417,
        "text": "柳毅井"
      },
      {
        "index": 418,
        "text": "在君山。唐柳毅下第歸，至涇陽，道遇牧羊婦，泣曰：「妾沿庭君小女，嫁涇川次郎，爲婢所譖，見黜至此，敢寄尺牘。洞庭之陰有大橘樹，擊樹三，當有應者。」毅如其言。忽見一叟引至靈虛殿，取書以進。洞庭君泣曰：「老夫之罪。」頃之，有赤龍擁一紅妝至，即寄書女也。宴毅碧雲宮，洞庭君弟錢唐君曰：「涇陽嫠婦欲托高義爲姻。」毅不敢當，辭去。後再娶盧氏，即龍女也。"
      },
      {
        "index": 419,
        "text": "泉石"
      },
      {
        "index": 420,
        "text": "八功德水"
      },
      {
        "index": 421,
        "text": "一清、二冷、三香、四柔、五甘、六凈、七不噎、八除病。北京西山、南京靈谷，皆取此義。"
      },
      {
        "index": 422,
        "text": "斟溪"
      },
      {
        "index": 423,
        "text": "在連州。一日十溢十竭。"
      },
      {
        "index": 424,
        "text": "潮泉"
      },
      {
        "index": 425,
        "text": "在安寧州。一日三溢三竭。"
      },
      {
        "index": 426,
        "text": "漏勺"
      },
      {
        "index": 427,
        "text": "在貴陽城外。一日百盈百涸，應銅壺漏刻。"
      },
      {
        "index": 428,
        "text": "中冷泉"
      },
      {
        "index": 429,
        "text": "在揚子江心。李德裕爲相，有奉使者至金陵，命置中冷水一壺。其人忘卻。至石頭城，及汲以獻李。飲之，曰：「此頗似石頭城下水。」其人謝過，不敢隱。"
      },
      {
        "index": 430,
        "text": "惠山泉"
      },
      {
        "index": 431,
        "text": "在無錫縣錫山。舊名九龍山，有泉出石穴。陸羽品之，謂天下第二泉。"
      },
      {
        "index": 432,
        "text": "趵突泉"
      },
      {
        "index": 433,
        "text": "在濟南。平地上水趵起數尺，看水者以水之高下，蔔其休咎。"
      },
      {
        "index": 434,
        "text": "範公泉"
      },
      {
        "index": 435,
        "text": "在青州府。范仲淹知青州，有惠政，溪側忽湧醴泉，遂以範公名之。今醫家汲水丸藥，號青州白丸子。"
      },
      {
        "index": 436,
        "text": "妒女泉"
      },
      {
        "index": 437,
        "text": "在並州。婦女不得靚妝彩服，至其地必致風雨。"
      },
      {
        "index": 438,
        "text": "阿井水"
      },
      {
        "index": 439,
        "text": "在東阿縣。以黑驢皮，取其水煎成膏，即名「阿膠」。"
      },
      {
        "index": 440,
        "text": "虎跑泉"
      },
      {
        "index": 441,
        "text": "在錢塘。唐元和十四年，性空大師棲禪其中，以無水欲去。有二虎跑山出泉甘冽，乃建虎跑寺。觀泉者，僧爲舉梵唄，泉即沸而出。"
      },
      {
        "index": 442,
        "text": "六一泉"
      },
      {
        "index": 443,
        "text": "在孤山之南。宋元祐六年，東坡與會勤上人同哭歐陽公處也。勤上人講堂初構，闕地得泉，東坡爲作泉銘。以兩人皆列歐公門下，此泉方出，適哭公訃，名以六一，猶見公也。參寥泉在智果寺。東坡泉在昌縣。醉翁亭側，亦有六一泉。"
      },
      {
        "index": 444,
        "text": "夜合石"
      },
      {
        "index": 445,
        "text": "新昌東北洞山寺水口，有二石，高丈余，土人言：二石夜間常合爲一。"
      },
      {
        "index": 446,
        "text": "熱石"
      },
      {
        "index": 447,
        "text": "臨武有熱石，狀如常石，而氣如熾炭，置物其上立焦。"
      },
      {
        "index": 448,
        "text": "松化石"
      },
      {
        "index": 449,
        "text": "松樹至五百年，一夜風雷化爲石質，其樹皮松節，毫忽不爽。唐道士馬自然指延真觀松，當化爲石，一夕果化。"
      },
      {
        "index": 450,
        "text": "望夫石"
      },
      {
        "index": 451,
        "text": "武昌山有石，狀如人。俗傳貞婦之夫從役遠征，婦攜子送至此，立望其夫而死，屍化爲石。"
      },
      {
        "index": 452,
        "text": "醒酒石"
      },
      {
        "index": 453,
        "text": "唐李文饒於平泉莊，聚天下珍木怪石，有醒酒石，尤所鐘愛。其屬子孫曰：「以平泉莊一木一石與人者，非吾子孫也。」後其孫延古守祖訓，與張全義爭此石，卒爲所殺。"
      },
      {
        "index": 454,
        "text": "赤心石"
      },
      {
        "index": 455,
        "text": "武後時爭獻祥瑞。洛濱居民，有得石而剖之中赤者，獻於後，曰：「是石有赤心。」李昭德曰：「此石有赤心，其余豈皆謀反也！」"
      },
      {
        "index": 456,
        "text": "十九泉"
      },
      {
        "index": 457,
        "text": "在嚴灘釣臺下。陸羽品天下泉味，謂此泉當居第十九。"
      },
      {
        "index": 458,
        "text": "一指石"
      },
      {
        "index": 459,
        "text": "在桐廬縣綴巖谷間，以指抵之則動，故名。"
      },
      {
        "index": 460,
        "text": "魚石"
      },
      {
        "index": 461,
        "text": "涪州江心有石，上刻雙魚，每魚三十六鱗，旁有石秤石鬥，現則歳豐。"
      },
      {
        "index": 462,
        "text": "龍井在湯陰。相傳孫登嘗寓此。歳旱，農夫禱於龍洞，得雨。登曰：「此病龍雨也，安能蘇禾稼乎？」嗅之果腥穢。龍時背生疽，變一老翁，求登治，曰：「痊當有報。」不數日，大雨，見石中裂開一井，其水湛然，即龍穿此以報也。"
      },
      {
        "index": 463,
        "text": "溫泉"
      },
      {
        "index": 464,
        "text": "在汝州城西者，武後嘗幸此。其側又有冷泉。順天府湯山下有泉，四時常溫，浴之愈疾。遵化亦有湯泉。阜平有二泉，一溫一冷。雲南安寧溫泉，色如碧玉，可鑒毛發。驪山西繡嶺下有溫泉。"
      },
      {
        "index": 465,
        "text": "玉泉"
      },
      {
        "index": 466,
        "text": "在玉泉山下。泉出石罅間，因鑿石爲螭頭，泉從螭口出，鳴若雜，色若素練，味極甘美，瀦而爲池，廣可三丈，流於西湖，遂爲燕山八景之一。"
      },
      {
        "index": 467,
        "text": "神農井"
      },
      {
        "index": 468,
        "text": "在長子羊頭山，即神農得佳谷處。"
      },
      {
        "index": 469,
        "text": "杜康泉"
      },
      {
        "index": 470,
        "text": "舜祠東廡下，康汲此以釀酒。或以中冷水及惠山泉稱之，一升重二十四銖，是泉較輕一銖。"
      },
      {
        "index": 471,
        "text": "金雞石"
      },
      {
        "index": 472,
        "text": "建德草堂寺之北，羅隱常過此，戲題曰：「金雞不向五更啼。」石遂迸裂，有雞飛鳴而去。"
      },
      {
        "index": 473,
        "text": "玉乳泉"
      },
      {
        "index": 474,
        "text": "丹陽劉伯芻，論此水爲天下第四泉。"
      },
      {
        "index": 475,
        "text": "綠珠井"
      },
      {
        "index": 476,
        "text": "在博白雙角山下，梁氏女綠珠生此。汲飲者產女必麗色。容縣有楊妃井，因妃生此而名。郁林有司命井，甘淡半之，可給闔境。"
      },
      {
        "index": 477,
        "text": "龍焙泉"
      },
      {
        "index": 478,
        "text": "建寧鳳凰山下，一名禦泉。宋時取此水造茶入貢。"
      },
      {
        "index": 479,
        "text": "仁義石"
      },
      {
        "index": 480,
        "text": "建陽二石對立，左曰仁，右曰義。"
      },
      {
        "index": 481,
        "text": "一滴泉"
      },
      {
        "index": 482,
        "text": "在廣信南巖。泉自石竇中出，四時不竭。宋朱熹詩有：「一竅有靈通地脈，平空無雨滴天漿。」"
      },
      {
        "index": 483,
        "text": "谷簾泉"
      },
      {
        "index": 484,
        "text": "南康府城西。泉水如簾，布巖而下者三十余派。陸羽品其味爲天下第一。"
      },
      {
        "index": 485,
        "text": "玉女洞"
      },
      {
        "index": 486,
        "text": "洞有飛泉，甘且冽。蘇軾過此，汲兩瓶去。恐後復取爲從者所紿，乃破竹作券，使寺僧藏之，以爲往來之信，戲曰「調水符」。"
      },
      {
        "index": 487,
        "text": "畫山石"
      },
      {
        "index": 488,
        "text": "寧州石上有文，燦然若戰馬狀，無異畫圖。故名。"
      },
      {
        "index": 489,
        "text": "山雞石"
      },
      {
        "index": 490,
        "text": "寶雞陳倉山下有石，似山雞狀，晨鳴山巔，聲聞三十裏。"
      },
      {
        "index": 491,
        "text": "石泉"
      },
      {
        "index": 492,
        "text": "井陘有石泉，隋妙陽公主久疾，浴此遂愈。"
      },
      {
        "index": 493,
        "text": "瀑布泉"
      },
      {
        "index": 494,
        "text": "廬州開先寺。李白詩：「掛流三百丈，噴壑數十裏。」"
      },
      {
        "index": 495,
        "text": "醴泉"
      },
      {
        "index": 496,
        "text": "在新喻。黃庭堅嘗飲此，嘆曰：「惜陸鴻漸輩不及知也。」題曰「醴泉」。"
      },
      {
        "index": 497,
        "text": "卓錫泉"
      },
      {
        "index": 498,
        "text": "在大庾嶺。唐僧盧能被眾僧奪衣缽，追至大庾嶺，渴甚。能以錫卓石，泉湧清甘，眾駭而退。"
      },
      {
        "index": 499,
        "text": "愈痞泉"
      },
      {
        "index": 500,
        "text": "鶴慶符城東南，有溫泉。每三月，郡人有痞疾者浴此即愈。"
      },
      {
        "index": 501,
        "text": "景致"
      },
      {
        "index": 502,
        "text": "泰山四觀"
      },
      {
        "index": 503,
        "text": "日觀，雞一鳴，見日始欲出，長三丈所。秦觀，望見長安。呉觀，望見會稽。周觀，望見齊西北。"
      },
      {
        "index": 504,
        "text": "燕山八景"
      },
      {
        "index": 505,
        "text": "薊門飛雨，瑤島春陰，太液秋風，盧溝曉月，居庸疊翠，玉泉垂虹，道陵夕照，西山晴雪。"
      },
      {
        "index": 506,
        "text": "關中八景"
      },
      {
        "index": 507,
        "text": "輞川煙雨，渭城朝雲，驪城晚照，灞橋風雪，杜曲春遊，鹹陽晚渡，藍水飛瓊，終南疊翠。"
      },
      {
        "index": 508,
        "text": "桃源八景"
      },
      {
        "index": 509,
        "text": "桃川仙隱，白馬雲濤，綠蘿晴晝，梅溪煙雨，潯陽古寺，楚山春曉，沅江夜月，童坊曉渡。"
      },
      {
        "index": 510,
        "text": "姑孰十詠"
      },
      {
        "index": 511,
        "text": "姑孰溪、丹陽湖、謝公宅、淩敲臺、桓公井、慈母竹、望夫石、牛渚磯、靈墟山、天門山。"
      },
      {
        "index": 512,
        "text": "瀟湘八景"
      },
      {
        "index": 513,
        "text": "煙寺晚鐘、滄江夜雨、平沙落雁、遠浦歸帆、洞庭秋月、漁村夕照、山市晴嵐、江天暮雪。"
      },
      {
        "index": 514,
        "text": "越州十景"
      },
      {
        "index": 515,
        "text": "秦望觀海、爐峰看雪、蘭亭修禊、禹穴探奇、土城習舞、鏡湖泛月、怪山瞻雲、吼山雲石、雲門竹筏、湯閘秋濤。"
      },
      {
        "index": 516,
        "text": "西湖十景"
      },
      {
        "index": 517,
        "text": "兩峰插雲、三潭印月、斷橋殘雪、南屏晚鐘、蘇堤春曉、院荷風、柳浪聞鶯、雷鋒夕照、平湖秋月、花港觀魚。"
      },
      {
        "index": 518,
        "text": "雁蕩山"
      },
      {
        "index": 519,
        "text": "頂有一湖，春雁歸時，嘗宿於此。內有七十七峰，在溫州樂清縣。謝康樂剔隱搜奇，足跡所不能到。至宋祥符，造玉清宮，伐木至此，乃始知名。"
      },
      {
        "index": 520,
        "text": "大龍湫"
      },
      {
        "index": 521,
        "text": "雁蕩山西，有谷曰大龍湫，瀑布自絶壁瀉下，高五千丈，隨風旋轉，變態百出。更有峰曰小龍湫，從巖洞中飛流而下，高三千丈。"
      },
      {
        "index": 522,
        "text": "玉甑峰"
      },
      {
        "index": 523,
        "text": "在樂清。峰巒奇，巖洞棱層，瑩白如玉，世稱白玉洞天。"
      },
      {
        "index": 524,
        "text": "嶀浦"
      },
      {
        "index": 525,
        "text": "在嵊縣剡溪，近畫圖山。會稽三賦「嵊縣溪山入畫圖」，即此。"
      },
      {
        "index": 526,
        "text": "海市"
      },
      {
        "index": 527,
        "text": "登州海中，有雲氣如樓臺殿閣、城郭人民、車馬往來之狀，謂之海市。蘇軾知登州，被召將去，以不見海市爲恨，禱於海神，次日遂見。"
      },
      {
        "index": 528,
        "text": "甌江"
      },
      {
        "index": 529,
        "text": "在溫州府城北。東至盤石村，會於海洋，是曰甌江。常有蜃氣結爲樓臺城櫓，忽爲旗幟甲馬錦幔。"
      },
      {
        "index": 530,
        "text": "山市"
      },
      {
        "index": 531,
        "text": "在淄州煥山。相傳嘉靖二十三年，縣令張其輝過之，天將明，忽見山上城堞翼然，樓閣巍煥，俄有人物往來，與海市無異。"
      },
      {
        "index": 532,
        "text": "神燈"
      },
      {
        "index": 533,
        "text": "余姚龍泉山，當春夏煙雨晦冥，見神燈一二盞，忽然化爲幾千萬盞，燃山熠谷，數時方滅。"
      },
      {
        "index": 534,
        "text": "火井"
      },
      {
        "index": 535,
        "text": "在阿速州。煙來火出。投以竹木則焚。邛有火井，以外火投之，生焰，光照數裏。"
      },
      {
        "index": 536,
        "text": "山燈"
      },
      {
        "index": 537,
        "text": "四川蓬州，現凡五處。初不過三四點，漸至數十，在蓬山者尤異，土人呼爲聖燈。彭山北平山，亦夜見五色神燈。"
      },
      {
        "index": 538,
        "text": "商山"
      },
      {
        "index": 539,
        "text": "商州。即四皓隱處，一名商洛山。開元時，高太素避居山中，建六逍遙館，曰晴夏晚雲、中秋午月、冬日初出、春雪未融、署簟清風、夜階急雨。"
      },
      {
        "index": 540,
        "text": "喚魚潭"
      },
      {
        "index": 541,
        "text": "青神中巖，即諾距羅尊者道場，上有喚魚潭，客至撫掌，魚輒群出。"
      },
      {
        "index": 542,
        "text": "山莊"
      },
      {
        "index": 543,
        "text": "崇仁浮石巖，三巖鼎立，中貫一溪，可容舫。宋尚書何異辟爲山莊，表其勝跡五十余所，題曰「三山小隱」。理宗書「袞庵」二大字賜之，異揭於方壺室。洪邁有記。"
      },
      {
        "index": 544,
        "text": "八鏡臺"
      },
      {
        "index": 545,
        "text": "在贛州府城上。東望七閩，南眺五嶺。蘇軾賦詩八章。"
      },
      {
        "index": 546,
        "text": "輞川別業"
      },
      {
        "index": 547,
        "text": "藍田宋之問建，後爲王維莊。輞水通竹洲花塢，日與裴秀才迪，浮舟賦詩，齋中惟茶鐺、酒臼、經案、繩床而已。爲關中八景之一。"
      },
      {
        "index": 548,
        "text": "逍遙別業"
      },
      {
        "index": 549,
        "text": "驪山鸚鵡谷，韋嗣立建。中宗嘗幸此，封爲逍遙公。上賦詩勒石，令從臣應制。張説序云：「丘壑夔龍，衣冠巢許。」"
      },
      {
        "index": 550,
        "text": "涅川八景"
      },
      {
        "index": 551,
        "text": "䨥溪春漲，龍潭飛雨，楞伽曉月，靜福寒林，巾峰遠眺，秀巖滴翠，圭峰暮靄，巖湖疊巘。"
      }
    ]
  }
}